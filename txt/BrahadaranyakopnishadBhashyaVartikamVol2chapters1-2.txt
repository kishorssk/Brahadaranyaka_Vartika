तत्राश्वविषयं तावदादौ दर्शनमुच्यते ।।
प्राजापत्यत्वहेतोश्चाप्यश्वनामाङ्कितत्वतः ।। १ ।। 
अश्वस्य यच्छिरः साक्षात्तदुषा इति चिन्तयेत् ।।
हरेरवयवेष्वेवं योज्या कालादिदृष्टयः ।। २ ।। 
संस्कार्यत्वात्पशोरेवं दृष्टीरङ्गेषु योज्येत् ।। 
कालादावमरवाङ्गत्वान्नाश्वदृष्टिर्विधित्स्यते ।। ३ ।। 
सत्स्वश्वादिषु कालादिदृष्टीरङ्गेषु योजयेत् ।।
असत्स्वात्मानमेवाश्वं कल्पयित्वा नियोजयेत् ।। ४ ।। 
कर्तारमश्वमग्निं च चित्यं सर्वं प्रजापतिम् ।।
अश्चमेधफलं चार्कं वेत्ति मृत्युं यथोदितम् ।। ५ ।। 
अकर्ताऽप्यश्चमेधस्य ब्राह्मणश्चेह बुद्धिमान् ।।
क्रत्वात्मा मृत्युरस्मीति  तादात्म्यं सोऽधिगच्छति ।। ६ ।।
अश्वसंज्ञपनात्पूर्वं तथोर्ध्वं चापि हाटक - 
राजतात्मकपात्राभ्यां गृह्येते तत्र यौ ग्रहौ ।।
महिमाख्यौ तयोरेतदहर्वा इति दर्शनम् ।। ७ ।। 
व्यत्ययेनाववोद्धव्या प्रथमार्थे च सप्तमी ।। ८ ।।
समुद्र ईश्वरो ज्ञेयो योनिः कारंणमुच्यते ।। 
सर्वस्य जगतो यंस्मादीश एवेह कारणम् ।। ९ ।। 
इति श्रीबृहदारण्यकोपनिषद्भाष्यवार्तिके प्रथमं ब्राह्मणम् ।। १ ।। 
अथाग्नेरुच्यते जन्म हयमेधोपयोगिनः ।।
तद्दर्शनविधित्सायैस्तुत्यर्थोत्पत्तिरिष्यते ।। १ ।। 
नामवद्रूपवच्चेह कारणं यावदीक्ष्यते ।।
नाभूत्तत्प्राक्समुत्पत्तेः प्राणाद्युत्पत्तिसंश्रवात् ।। २ ।। 
कार्यमुत्पत्तिमत्त्वाच्चेत्प्रागुत्पत्तेर्निषिध्यते ।।
कारणस्य त्वनुत्पत्तेरनिषेधस्तथा सति ।। ३ ।। 
तथा चानुपलब्धेश्च कार्यस्यैवास्तु नास्तिता ।। 
कारणस्य न नास्तित्वमुक्तहेत्वोरसंभवात् ।। ४ ।। 
सर्वस्यानुपलब्धेस्तु मैवं वोचो यतः श्रुतिः ।।
नैवेह किंचनेत्याह कारणेतरनिहनुतिम् ।। ५ ।। 
नैवं यतः श्रुतिः साक्षात्सत्त्वमेवावदत्स्वयम् ।। 
कार्यकारणयोः स्पष्टं मृत्युनैवेति सादरा ।। ६ ।। 
मृत्युना कारणेनेदं कार्यं सर्वं समावृतम् ।।
इति नावक्ष्यद्यद्येतदुभयं नाभवत्पुरा ।। ७ ।। 
प्राणपिण्डादिकार्याणां समुद्रः परमेश्वरः ।।
बन्धुः कारणमात्मोक्तो मृत्युरत्र स एव तु ।। ८ ।। 
ज्ञानमात्रसतत्त्वं यह्ब्रह्माज्ञातसतत्त्वकम् ।। 
मृत्युर्जनिमतः साक्षात्तत्र कार्याप्ययत्वतः ।। ९ ।।
सद्बीजं सत्प्रतिष्ठं च सदायतनमेव च ।।
प्रत्यक्षमेत्र सत्सिद्धं सदन्यस्याप्रसिद्धितः ।। १० ।। 
असत्सदतिरेकेण यदि वाऽव्यतिरेकतः ।।
व्यतिरेके सदेवासदसद्वा तत्किमुच्यते ।। ११ ।। 
नेह सद्व्यतिरेकेण स्वमहिम्ना प्रसिध्यति ।।
सर्वस्य सदपेक्षत्वात्सत्तु नान्यदपेक्षते ।। १२ ।। 
मतमव्यतिरेकेण सतोऽसत्सत्तदिष्यताम् ।।
कुतोऽदो लभतेऽसत्त्वं यत्सदात्मनि निष्ठितम् ।। १३ ।। 
अन्योन्यव्यतिरेकित्वान्नान्योन्यात्मकता तयोः ।।
विरोधित्वाच्च नान्योन्यं संबन्धस्तापशीतवत् ।। १४ ।। 
स्फुरताऽपि सतो नान्यदभिधातुं घटादिवत् ।। 
शक्यते नाभिधानेन ह्यसद्वस्तु निरुच्यते ।। १५ ।। 
वस्तुनोऽतिशयः कश्चिदभाववचसोच्यते ।।
तस्य तेनाभिसंव्याप्तेर्न कथंचिदपहनुतिः ।। १६ ।। 
क्रिया वा तत्फलं वा स्यादभावो नाऽऽत्महेतुहा ।।
यो यतो लभते सत्तां निरुणद्धि स तं कथम् ।। १७ ।। 
न नाशो हन्ति नष्टारं गन्तारमिव तद्नतिः ।। 
यो यतो लिप्सते सिद्धिं स तं हन्ति कथं वद ।। १८ ।। 
विज्ञानाव्यतिरेकी चेदभावः स्यात्सहेतुकः ।।
ध्वंसादव्यतिरेकेऽपि धियो नित्यत्वमापतेत् ।। १९ ।। 
अतोऽभावत्वसिद्ध्यर्थमभावेनाप्यपेक्ष्यते ।।
स्वहेतुसिद्धिः कार्योऽर्थो न दृष्टः कारणं विना ।। २० ।। 
धर्म्यसिद्धिः प्रतिज्ञायां हेतुश्चानाश्रयो भवेत् ।।
न चास्ति कश्चिहृष्टान्तः सर्वशून्यत्ववादिनः ।। २१ ।। 
विज्ञानमात्रं यस्यापि जगदेतश्चराचरम् ।। 
प्रतिज्ञाहेतुदृष्टान्तैर्ज्ञानं तेनापि दूष्यते ।। २२ ।। 
मानाभेदाच्च मेयस्य नाज्ञातार्थः प्रसिध्यति ।।
तादात्म्येऽपि न चेज्ज्ञातो मानात्कोऽतिशयो मतः ।। २३ ।। 
अज्ञाताधिगमं कुर्वन्मानं स्यात्सर्ववादिनाम् ।।
न चेच्छुक्तितमोजस्य ज्ञानस्यापि प्रमाणता ।। २४ ।। 
विज्ञानाव्यतिरेकित्वादसिद्धादेस्तथैव च ।।
प्रामाण्यवत्प्रसङ्गः स्यादप्रमात्वेऽपि ते ध्रुवम् ।। २५ ।। 
अजमेकं स्वतःसिद्धं प्रत्यंग्रूपमनन्यदृक् ।।
वस्त्वेवं चेदिहाभीष्टं किमर्थं साध्यतेऽपरम् ।। २६ ।। 
एवंभूतात्मसिद्ध्यर्थं कारणादि प्रसाध्यते ।।
उपायः सोऽवताराय तथा तज्ज्ञैश्च सूत्रितम् ।। २७ ।। 
कारणादिनिषेधेन न चाद्वैतमभीप्सितम् ।।
ऐकात्म्यबोधमात्रेण निषेधस्याप्यपहवात् ।। २८ ।। 
सतत्त्वकमिदं सर्वमिति संसाध्य यत्नतः ।।
तस्यापि संविन्मात्रेण पूर्णतैवोच्यते सतः ।। २९ ।। 
सदेवाऽऽगमतः सर्वं प्रत्यक्षाच्च सदीक्ष्यते ।। 
अनुमानाच्च सत्सर्वं यथा तदधुनोच्यते ।। ३० ।।
अनुमेयं च सत्पूर्वं कारणं कार्यमेव च ।।
जगत्प्रसूतेस्तच्चेह प्रयोगेण प्रदर्श्यते ।। ३१ ।। 
विवादगोचरापन्नं सत्कारणमिदं भवेत् ।। 
कार्यात्मकं मनोऽवादि कार्यत्वात्कटकुम्भवत् ।। ३२ ।। 
हेतुमज्जनिमत्सर्वं कार्यत्वात्पटकुम्भवत् ।। 
वियदादि च नः कार्यं तदप्येवं प्रतीयताम् ।। ३३ ।। 
असत्कारणकं कार्यं तद्विनाश्यास्य जन्मतः ।।
सर्वं स्वहेतुमुन्मूल्य जायतेऽङ्कुरकुम्भवत् ।। ३४ ।। 
स्वकारणं चेदुत्साद्य कार्यं सर्वं प्रजायते ।। 
तत्कारणविनाशाय तत्सूतेः प्राक्क्व ईर्यताम् ।। ३५ ।। 
स्वहेतूच्छित्तयेऽलं चेदजातमपि सद्यदि ।। 
द्वयमप्यभ्युपेतं स्यान्न ह्यसद्धन्यतेऽसता ।। ३६ ।। 
विनाशस्यापि कार्यत्वात्सोऽपि सत्कारणो मम ।।
न चेत्कार्यो विनाशः स्यान्नाशोऽकार्येण नेष्यते ।। ३७ ।। 
स्वकारणविनाशाय सिद्धं घाऽसिद्धमेव वा ।।
अङ्कुरादि मतं कार्यं नोभयत्रापि युज्यते ।। ३८ ।। 
सिद्धं चेत्कारणात्सिद्धमुपमर्दे विनैव तु ।।
उत्पन्नेन च तन्नाश उत्पन्नत्वादनर्थकः ।। ३९ ।। 
उपमृद्गाति चेत्कार्यमथासिद्धं स्वकारणम् ।।
तत्कारणं कथं तत्स्यान्न चेत्तस्मात्प्रजायते ।। ४० ।। 
उपमर्दोऽपि कार्यत्वात्किं न हन्यात्स्वकारणम् ।।
हन्तर्यसति हानोक्तिर्लक्ष्यते शिशुवक्तृका ।। ४१ ।। 
नंष्ट्टतत्रो विनाशोऽपि गन्तृतन्त्र गतिर्यथा ।।
नास्तीह कश्चिद्धात्वर्थो यः स्वहेतुं विनाशयेत् ।। ४२ ।। 
निर्हेतुनाशसंव्याप्तेर्न स्यात्कुम्भजनिर्मृदः ।।
न वीजादग्निसंव्याप्तादङकुरोद्भूतिरीक्ष्यते ।। ४३ ।। 
घटादेः कारणं पिण्ड इति नाभ्युपगम्यते ।।
मृदेव कारणं यस्मात्पिण्डादेरवगम्यते ।। ४४ ।। 
यदेव कारणं मानैरिह साक्षाद्विनिश्चितम् ।।
तदेवोत्तरकार्येषु, न कार्यं कारणं मितेः ।। ४५ ।। 
विनाशोऽतिशयः कश्चिद्यदि पिण्डादिवन्मतः ।। 
प्रत्यक्षात्तद्द्वयं सत्स्यान्नो चेदस्तु ध्रुवो घटः ।। ४६ ।। 
क्रिया वा तत्फलं वा स्याद्वस्त्वन्तरमथापि वा ।।
नाशोऽथ वा न किंचित्स्यात्सत्त्वं नैवमपोद्यते ।। ४७ ।। 
क्रियाऽप्यस्ति फलं चास्ति तद्वद्वस्त्वन्तरं च सत् ।।
अथ नाशोऽपि नैवास्ति तं विना सदिदं जगत् ।। ४८ ।। 
सन्नेव नाशोऽपीष्टश्चेत्सत्सता न विरुध्यते ।।
ऐकात्म्येऽपि विरोधश्चेन्नाशो नाशेऽपि शङ्क्यते ।। ४९ ।। 
पिण्डादिना विनाऽपीदं मृदादेः केवलादपि ।।
घटाद्युत्पद्यमानं तु कार्यं दृष्टमतो ध्रुवम् ।। ५० ।। 
मृदाद्येव ततो ग्राह्यं कारणं ह्यन्वयान्मृदः ।।
कार्यमेव तु पिण्डादि तस्य कार्येष्वनन्नयात् ।। ५१ ।। 
विरुद्धानेककार्याणां युगपज्जन्म नेष्यते ।।
एकस्मात्कारणात्तस्मात्पिण्डाभावे घटोद्बवः ।। ५२ ।। 
पिण्डादिव्यतिरेकेण कारणानुपलब्धितः ।। 
असत्त्वं चेन्मृदादेः स्यान्न मानानुपपत्तितः ।। ५३ ।। 
पिण्डादिव्यतिरेकेण यदि मानं भवेत्ततः ।।
मृदादि कारणं लब्धं न मानं  स्यान्मृदा विना ।। ५४ ।। 
पिण्डादिव्यतिरेकेण पिण्डादाविव चेत्प्रमा ।।
सिद्धं कारणमेवं स्यान्न मा मेयं विना यतः ।। ५५ ।। 
असाधारणरूपेषु व्यावृत्तेष्वितरेतरम् ।। 
बहुष्वेकं यदाभाति प्रत्यक्षं कारणं तु तत् ।। ५६ ।। 
सादृश्यादन्वयभ्रन्तिस्तन्निवृत्तावपीति चेत् ।। 
नैवं पिण्डस्थदृष्टानां घटादावपि दर्शनात् ।। ५७ ।। 
प्रत्यभिज्ञायमानेऽर्थे तदेवेदमिति ध्रुवे ।।
लिङ्गमाभासतामेति प्रत्यक्षार्थविरुद्धमित् ।। ५८ ।।
विरुद्धाव्यभिचारित्वं न च प्रत्यक्षलिङ्गयोः ।।
प्रत्यक्षापाश्रयान्नित्यं नानपेक्षं तदक्षवत् ।। ५९ ।। 
विरुद्धाव्यभिचारित्वं समानबलयोर्यतः ।।
दृष्टं सर्वत्र लोकेऽस्मिन्न तु सिंहशृगालयोः ।। ६० ।। 
क्षणिकत्वे च भावानां प्रत्यभिज्ञाद्यसंभवः ।।
न ह्यन्यदृष्टं वस्त्वन्यैः प्रत्यभिज्ञायते क्वचित् ।। ६१ ।। 
क्षणिकं चेदिदं सर्वं प्रत्यभिज्ञाप्रमाणकम् ।। 
अन्यतद्बुद्ध्यपेक्षत्वं तद्बुद्धेर्वः प्रसज्यते ।। ६२ ।। 
इदं क्षणिकमित्येतत्क्षणिकत्वे न सिध्यति ।।
इदंक्षणिकताबुद्ध्योर्भिन्नाधिकरणत्वतः ।। ६३ ।। 
अज्ञातं ज्ञायते यस्य तथाऽजातं च जायते ।। 
प्रत्यभिज्ञामृते तस्य प्रतिज्ञार्थो न सिध्यति ।। ६४ ।। 
अनवस्था च दुर्वारा ह्यविश्चासश्च जायते ।।
मृपात्वात्सर्वबुद्धीनां न क्वचिन्निश्चितिर्भवेत् ।। ६५ ।। 
संबन्धानुपपत्तिश्च तदिदंज्ञानयोर्ध्रुवम् ।। 
संबन्धकर्तर्यसति न च सादृश्यसंश्रयात् ।। ६६ ।। 
ध्वंसिनोरिव सादृश्यं स्थायिनोरपि नेष्यते ।। 
ग्राहकेऽसति तद्भिन्ने बुद्धीनां चैकरूपतः ।। ६७ ।। 
नाशभेदविरुद्धार्थप्रमेये च व्यवस्थिते ।।
प्रत्यर्थिनि हि प्रत्यक्षे तद्विरुद्धः कुतोऽमितेः ।। ६८ ।। 
अनुत्पन्नोत्पित्सूत्पन्नोऽनष्टो नाशादिकृत्तथा ।।
एवमष्टक्षणावस्थो भावोऽवश्यं त्वयेष्यते ।। ६९ ।। 
अन्योन्याविषयत्वे तु कुतः सादृश्यधीरियम् ।।
सदृशार्थे विनैवेयं क्लृप्ता सादृश्यधीर्यदि ।। ७० ।। 
मृगाम्बुधीवन्मिथ्यात्वं स्यादेवं तदिदांधियोः ।।
असद्विषयतैवेह सर्वासमपि चेद्धियाम् ।। ७१ ।। 
नैवं बुद्धेरपि तथा ह्यसद्विषयता भवेत् ।। 
अस्त्वेवं सर्ववुद्धीनां मृषात्वमिति चेन्मतम्स।। ७२ ।। 
नैवं स्यात्सर्वबुद्धीनां मृषात्वे मित्यसंभवात् ।।
कारणस्यास्तिता तस्मात्सिद्धा कार्योद्भवात्पुरा ।। ७३ ।। 
कार्यस्यापि यथाऽस्तित्वं तथेदानीं प्रपञ्चयते ।।
सत्त्वपूर्वमिदं कार्यं तमोन्तस्थघटादिवत् ।। 
तस्याभिव्यक्तिधर्मत्वादन्यथा स्यान्नृशृङ्गवत् ।। ७४ ।। 
सत्यामपि च सामग्र्यां वन्ध्यापुत्राद्यसत्त्वतः ।।
विज्ञानालम्वनत्वं नो न कदाचित्प्रपद्यते ।। ७५ ।। 
सर्वं सदेव चेदिष्टमुपलभ्येत ते सदा ।।
सामग्र्यां घटवत्सत्यां सर्वं सद्वादिनो ध्रुवम् ।। ७६ ।। 
न विद्यमानमात्रेण ह्यभिव्यक्तिरपीष्यते ।। 
सदेव वस्त्वभिव्यक्तं तथाऽव्यक्तं च लक्ष्यते ।। ७७ ।। 
अङ्गीकर्तव्यमेतच्च भवद्भिरविशङ्कितैः ।।
न चेद्वः सर्वसिद्धान्तो नश्येत्सैकतकूपवत् ।। ७८ ।।
प्रमाणव्यतिरेकेण प्रमेयोऽर्थो भवन्भवेत् ।।
मानादव्यतिरेके हि मानमेयौ न सिध्यतः ।। ७९ ।। 
कारणस्यापि नास्तित्वं कार्यासत्त्वे प्रसज्यते ।।
न हि कार्यमनाश्रित्यं कारणं जगतीक्ष्यते ।। ८० ।। 
सत्तामात्रेण किं कार्यं समवाय्यादिकारणम् ।।
साधयेद्व्यापृतं वेदं तथाऽपीष्टं न सिध्यति ।। ८१ ।। 
सत्तामात्रेण चेत्कुर्यात्कारणत्रितयं तदा ।।
कार्योत्पत्तिस्थितिलयाः प्राप्नुयुर्युगपत्सदा ।। ८२ ।। 
अविशेषाच्च सत्तायाः सर्वतः सर्वसंभवः ।। 
सर्व एव न संसिध्येद्व्यवहारश्च लौकिकः ।। ८३ ।। 
त्रीण्येव कारणानीति निष्फलाऽवधृतिर्भवेत् ।।
यथा त्रयं तथा सर्वं सत्तया किं न कारणम् ।। ८४ ।। 
संभूय कार्यं कुर्याच्चेत्कारणत्रितयं तदा ।।
मेलनस्यापि कार्यत्वात्कथं तत्स्यात्रयं विना ।। ८५ ।। 
कारणत्रितये नाथ एकैकस्य प्रसिध्यति ।।
तस्य तस्य तथैवेति साऽनवस्था प्रसज्यते ।। ८६ ।। 
वस्तुनः सदसत्त्वाय ह्यभिव्यक्त्येकहेतुतः ।।
ऐश्वर्यं न प्रमाणस्य सत्त्वं वस्तुबलाद्यतः ।। ८७ ।। 
द्वैविध्यादावृतेः कार्यं नेक्षते तेन संवृतम् ।।
लब्धात्मकस्य कुड्यादि, प्राक्सूतेः कारणावृतिः ।। ८८ ।। 
मृदात्मनोपसंश्लिष्टं कार्यं कारणतामितम् ।।
कारणत्वाद्धि तत्स्थं तत्तदृते कराणं कथम् ।। ८९ ।। 
यदि कारणसंस्थं सत्तन्निमित्तं च कारणम् ।।
व्यवधानान्तराभावात्किमर्थं नोपलभ्यते ।। ९० ।। 
कार्यान्तरेण संस्थानान्मृदादेर्नोपलभ्यते ।। 
सदात्मनोपलब्धिस्तु न कदाचन हीयते ।। ९१ ।।
नष्टोत्पन्नसदभावशब्दप्तत्ययभेदधीः ।।
अभिव्यक्तितिरोभूतिद्वैविध्यापेक्षयैव तु ।। ९२ ।। 
कुड्याद्यावरणं दृष्टं भिन्नदेशं सदाऽऽवृतात् ।।
कुम्भाद्यभिन्नदेशस्थं पिण्डाद्यावरणं कथम् ।। ९३ ।। 
नैवं पयोघृतादीनामेकदेशत्वदर्शनात् ।। ९४ ।।
अनावरणता चेत्स्यात्कपालादेर्घटात्मनि ।।
अन्तर्भावान्न साध्वेतद्विभक्तानां भवेद्यतः ।। ९५ ।। 
आवृतत्वमथ मतं भङ्ग एव प्रसज्यते ।।
यत्नो न तु घटोत्पत्तौ नैवमप्युपपद्यते ।। ९६ ।।
न हि लोकेऽस्ति नियसो र्घटाभिव्यक्तिहेतुकः ।।
अनेकसाधना यस्मादभिव्यक्तिरिहेक्ष्यते ।। ९७ ।। 
दीपेनान्यो, मथा चान्यस्तथा चक्रादिना परः ।।
अभिव्यक्तिं प्रयात्यर्थः पुरा सन्नेव सर्वदा ।। ९८ ।। 
तमोविनाशनायैव प्रदीपोऽपीति चेन्मतम् ।। 
नष्टे तमसि कुम्भोऽपि स्वयमेवोपलभ्य़ते ।। ९९ ।। 
किमेवं भवतः सिद्धं यदि नाम तमोहनुतिः ।।
सदेव व्यज्यते सर्वमिति नैवापनुद्यते ।। १०० ।। 
अज्ञातत्वापमार्ष्ट्यर्थमुपादित्सन्ति मानिनः ।।
मानानि, मानसंबन्धादज्ञातत्वं च नश्यति ।। १०१ ।। 
यतः सति क्रियाभेदे किं पूर्वमिति चोदना ।।
क्रियाभेदे न च न्याय्यं ध्वान्तनाशः क्रियाफलम् ।। १०२ ।। 
ज्ञातुर्ज्ञानाभिनिष्पत्तिर्निष्पन्नं मेयमेति सत् ।। 
मेयाभिसंगतं तच्च मेयाभत्वं प्रपद्यते ।। १०३ ।। 
व्यवधानं तमो यस्माद्धटोऽयमिति संविदः ।।
प्रकाशवद्धटं चर्ते कुतस्तत्तममो हनुतिः ।। १०४ ।। 
प्रमाणव्यापृतेर्ज्ञातोऽज्ञातोऽज्ञातत्वहानिकृत् ।।
घटोऽवगत इत्येतत्ततः संपद्यते फलम् ।। १०५ ।। 
यद्यावरणभङ्गाय यत्नः स्याद्धटवित्तये ।।
कार्यान्तरं भवेद्भङ्गात्तेनाप्यावृतता घटे ।। १०६ ।।
व्यवधानान्तरं तस्मादन्यदप्यापतेत्तदा ।।
अतो नियत एवात्र व्यापारः फलवान्भवेत् ।। १०७ ।। 
अतीतैष्यद्धटज्ञानं सद्धटालम्बनं भवेत् ।। 
घटज्ञानत्वतः साक्षादिहत्यघटबोधवत् ।। १०८ ।। 
अतीतोऽनागतोऽर्थोऽसन्यदि वाऽभ्युपगम्यते ।।
अतीतानागतज्ञानं मिथ्येशस्य प्रसज्यते ।। १०९ ।। 
प्रत्यक्षं नापि चेशस्य केनचित्प्रतिहन्यते ।।
अपविद्धातिशीत्येव तज्ज्ञानं केन हन्यते ।। ११० ।। 
घटसत्त्वे पुरोत्पत्तेरनुमा च प्रदर्शिता ।। 
तस्मात्सदेव कार्यं स्यात्प्रगुत्पत्तेरपि त्रुवम् ।। १११ ।। 
एष्यद्धटनिषेधे च विरोधोऽपि प्रसज्यते ।।
भविप्याति न भाव्यर्थो वर्तमाननिषेधवत् ।। ११२ ।। 
गृह्यमाणो घटो नासन्निति यद्वद्विरुध्यते ।। 
अतीतैष्यन्मितघटप्रतिषेधस्तथाविधः ।। ११३ ।। 
प्रागभावादयोऽभावाः सन्तः स्युरतिरेकिणः ।। 
व्यपदेशाद्धटेनैषामन्योन्याभाववद्ध्रुवम् ।। ११४ ।। 
एवं च सति संबन्धो न भावाभावयोर्मिथः ।।
विरोधाद्भावयोर्यद्वदेकत्वान्नाप्यभावयोः ।। ११५ ।। ़
असतश्च न संबन्धोऽकारकत्वात्कथंचन ।।
संबन्धश्च क्रियात्मत्वान्न सिध्येत्कारकं विना ।। ११६ ।। 
प्रागभावो घटस्येति घटं एवोच्यते यदि ।। 
घट एव घटस्येति व्यपदेशो न युज्यते ।। ११७ ।। 
न चासत्त्वं घटस्यैवं, प्रागभावो घटो न च ।।
अवध्यवधिमद्भेदे प्रागभावोऽपि सिध्यति ।। ११८ ।। 
अथ प्रकल्प्य संबन्धं घटस्येत्यभिधीयते ।। 
क्लृप्तस्यैव ह्यभावस्य व्यपदेशः प्रसज्यते ।। ११९ ।। 
अर्थान्तरमभावश्चेदुक्तं संस्मर्तुमर्हसि ।।
शशशृङ्गादिकल्पस्य घटस्य स न युज्यते ।। १२० ।।
स्वहेतुसत्तासंबन्धः संबन्धस्य सदाश्रयात् ।।
अथास्त्वयुतसिद्धानां नासतोऽयुतसिद्धता ।। १२१ ।। 
न भावाभावयोर्योगो नापि चायमभावयोः ।।
सतोरेव यतो योगः सिद्ध कार्यमतः सदा ।। १२२ ।। 
द्वैतैकत्वात्मकं रूपं वैराजं कार्यमात्मनः ।।
समुद्र एव ह्यस्येति विराट्कारणमब्रवीत् ।। १२३ ।। 
संभूय कार्यभूतानि भूतयोनिं यतो विभुम् ।। 
जन्मस्थितिलयान्यान्ति समुद्रस्तेन विश्वकृत् ।। १२४ ।। 
तत्समुद्रं परं ब्रह्म संविन्मात्रसतत्त्वकम् ।। 
अविज्ञातात्मयाथात्म्यं हेतुत्वेनेह शब्द्यते ।। १२५ ।। 
इदं जगदुपादानं सर्वशक्त्यजमव्ययम् ।।
स्वात्मैकाज्ञानवृत्तेन ग्रसिष्णु प्रभविष्णु च ।। १२६ ।। 
स्वाभासवर्त्मनैवैतत्स्वात्माज्ञानजभूमिषु ।।
इतं बहुत्वमेकं सद्वियद्यद्वद्धटादिषु ।। १२७ ।। 
अकारणं सदज्ञानात्कारणत्वं यथैत्यजम् ।। 
सर्वकारकतामेवं क्रियातत्फलतामपि ।। १२८ ।।
साध्यसाधनता तस्मादज्ञानैकव्यपाश्रयाम् ।।
उच्चैरनूद्य तत्तत्त्वं वेदान्ताः प्रत्यपीपदन् ।। १२९ ।। 
अकारणमकार्ये सत्कार्यकारणतामगात् ।। 
मोहादेव ततः शास्रं तदुच्छित्तौ प्रवर्तते ।। १३० ।। 
अपीताशेषसंसारं शुद्धसंस्कारसंश्रयम् ।।
अव्याकृतमिदं ब्रह्मह्यन्तर्यामीति चोच्यते ।। १३१ ।। 
अज्ञानानुपमर्देन व्याकृतिर्याऽस्य जायते ।। 
स्वप्नविज्ञानवन्नासौ सत्यमेयव्यपाश्रया ।। १३२ ।। 
सम्यग्ज्ञानसमुत्पत्तौ हेतुत्वं तु निगच्छति ।। 
निद्रं हत्वा यतः स्वप्नज्ञानादपि विबुध्यते ।। १३३ ।। 
उपेयप्रतिपत्त्यैव प्रमाणानां प्रमाणता ।।
वस्तुस्थित्या न सत्यत्वमिति पूर्वमवादिषम् ।। १३४ ।। 
नामरूपादिना येयमविद्या प्रथतेऽसती ।।
माया तस्याः परं सौक्ष्म्वं मृत्युनैवेति भण्यते ।। १३५ ।। 
मृत्युर्वै तम इत्येवमाप एवेदमित्यपि ।।
अविद्या प्रथते मौली व्यक्ताव्यक्तात्मनाऽनिशम् ।। १३६ ।। 
एतेभ्योऽसौ समुत्थाय स्वाभासानात्मजन्मना ।।
याति क्षेत्रज्ञतामीशः कूटलस्थोऽपि ह्यविद्यया ।। १३७ ।। 
आपो ह्यणुतराः सत्यमसृजन्तेति हि श्रुतिः ।।
क्रियाविज्ञानशक्त्यात्मा सोऽपि ब्रह्मासृजत्परः ।। १३८ ।। 
विराड्व्रह्माथ ससृजे मनुं देवं प्रजापतिम् ।। 
मनुर्देवान्मनुष्यांश्च स्थास्नु कृत्स्नं चरिष्णु च ।। १३९ ।। 
साध्यसाधनवत्कृत्स्नकार्यरूपविवक्षया ।।
श्रुतिः प्रववृते सेयं नैवेहेतीह यत्नतः ।। १४० ।। 
अशनायापिपासाभ्यां मृत्याो रूपं प्रचक्षते ।। 
प्राणस्य तत्र संवर्गाद्वागादध्यात्मदैवयोः ।। १४१ ।। 
एतस्माज्जायते प्राणो मनः सर्वेन्द्रियाणि च ।। 
स्वं वायुर्ज्योतिरापश्च पृथ्वी विश्वस्य धारिणी ।। १४२ ।। 
सृष्टिमेतां समुद्दिश्य तन्मनोऽकुरुतेति या ।।
श्रुतिः प्रवृत्ता निर्वक्तुं यावदव्याकृतं परा ।। १४३ ।। 
यद्वा विराजमुद्दिश्य संकल्पमकरोन्मनः।।
आत्मन्वी स्यामिति तथा साकूतः सृष्टिकारणः ।। १४४ ।। 
स्वविभूतीक्षणं सृष्टौ विभोरर्चनमुच्यते ।।
आपोऽजायन्त इति च सर्वभूतोपलक्षणम् ।। १४५ ।। 
विद्योत्पत्तिप्रधानत्वात्सृष्टिर्वा न विवक्ष्यते ।। 
तथाच प्रतिवेदान्तं सृष्टिर्नानाविधेक्ष्यते ।। १४६ ।। 
अर्चतो मे यतो जज्ञे कमम्भः सुखकृत्ततः ।।
अर्काभिधोऽथ संवृत्तः प्राणो मृत्युः प्रजापतिः ।। १४७ ।। 
उपासनमतोऽस्यापि नाग्नेरेवेति निश्चितिः ।।
अर्कनामाभिसंबन्धो नोपासनमृते यतः ।। १४८ ।। 
यदि वाऽग्नेरिदं नाम तस्य प्रकरणित्वतः ।। 
आपो वा अर्क इति तु चित्यनामार्थमेव तत् ।। १४९ ।। 
शर असीदिति गिरा शक्त्यवस्था विवक्ष्यते ।।
सा पृथिव्यभवच्चेति विराजो जन्मशब्दनम् ।। १५० ।। 
तपोऽप्सु तप्यमानासु ह्यण्डं जज्ञे हिरण्मयम् ।। 
इति श्रुतिर्जगादार्थं यथैवेह प्रपञ्चयते ।। १५१ ।।
एवं व्यष्टिसमष्ट्यात्मा वैराजं देहमात्मनः ।।
प्राचीक्लृपदथेदानीं सृष्टिस्तस्य विवक्ष्यते ।। १५२ ।। 
श्रान्तस्येति तु देहस्य कर्मायोग्यत्वमुच्यते ।।
श्रमहेतुरतस्तापस्तप्तस्येत्यभिशब्द्यते ।। १५३ ।।
भास्वज्ज्ञानं भवेत्तेजो रसः प्राणो विवक्षितः ।।
क्रियाविज्ञानशक्तित्वात्प्रकृतस्य प्रजापतेः ।। १५४ ।। 
अनवच्छिन्नवपुषः पिण्डावच्छेदहेतुतः ।।
रवस्य कुम्भादिनेवासोर्निरवर्तत शब्दनम् ।। १५५ ।। 
नामरूपादिमद्देहसंबन्धात्तद्विधर्मकः ।। 
अरूपोऽपि हि सूत्रात्मां लक्ष्यते रूपवानिव ।। १५६ ।।
सूक्ष्मस्थूलशरीराभ्यां चिदाभाभ्यामविद्यया ।।
संवृतः परमेशोऽपि त्रैलोक्यात्माग्निरूच्यते ।। १५७ ।। 
अशरीरं शरीरेष्वनवस्थेष्ववस्थितम् ।। 
महान्तं विभुमात्मानं मत्वा धीरो न शोचति ।। १५८ ।। 
विराडदेहावनद्धोऽसुरध्यात्माद्याधिगः रववत् ।। 
व्यष्टितामेति तद्धीनः समष्टित्वेन तिष्ठति ।। १५९ ।। 
उर्व्यामुत्पादितायां तु श्रमात्तापात्प्रजापतेः ।।
निरवर्ततेवास्याऽऽत्सा परिच्छेदाभिमानतः ।। १६० ।। 
स्थूलदेहपरिच्छिन्नः स एवाऽऽद्यः प्रजापतिः ।। 
अग्निरेष यतस्तस्मादुपास्योऽयं प्रयत्नतः ।। १६१ ।। 
स वै शरीरी प्रथमः स वै पुरुष उच्यते ।।
आदिकर्ता स भूतानां ब्रह्माऽग्रे समवर्तत ।। १६२ ।। 
अनुपारल्यतनुः सोऽयंं व्यवहारप्रसिद्धये ।।
आत्मानं व्यभजत्स्थूलैस्रिधा वाय्वग्निभानुभिः ।। १६३ ।। 
स्वरूपानुपमर्देन स विराड्देवतात्मभिः ।।
उपासनादिसिद्ध्यर्थमात्मानं व्यभजत्स्वयम् ।। १६४ ।। 
मूलात्मैव त्रिधाऽऽत्मानमभिनत्स प्रजापतिः ।।
इत्यस्य प्रतिपत्त्यर्थे स एष इति भण्यते ।। १६५ ।। 
तस्य प्रथमजस्यागेर्विराजोऽर्कस्य वाजिवत् ।। 
दर्शनस्य विधानार्थं तस्य प्राचीति कीर्त्यते ।। १६६ ।। 
यस्मात्कारणमुलङ्ध्य कार्यं नान्यत्र वर्तते ।।
अप्सु कारणभूतासु तस्मादग्निः प्रतिष्ठितः ।। १६७ ।। 
अप्प्रतिष्ठागुणं देवमुपास्ते योऽनिशं नरः ।। 
यत्र क्व चैति तत्रासौ प्रतिष्ठां लभते शूभाम् ।। १६८ ।। 
योऽबादिपरिपाठ्यैवं विराजमसृजत्स्वयम् ।।
कीदृग्व्यापारसंयुक्तः सोऽस्राक्षीदिति भण्यते ।। १६९ ।। 
अत्तृसर्गोऽथवोक्तः प्रागन्नसर्गोऽधुनोच्यते ।।
अशनायावतो यस्मान्नास्त्यन्नविरहात्स्थितिः ।। १७० ।। 
त्रेधा व्यभजदात्मानमित्येतद्वा प्रदर्श्यते ।।
अग्निप्राणौ पुरैवोक्तावथ संवत्सरोद्भवः ।। १७१ ।। 
मनसा ज्ञाननिर्देशस्रयी वागिति भण्यते ।।
सर्गक्रमं स वेदोक्तं ज्ञानेनाऽऽलोचयत्प्रभुः ।। १७२ ।। 
ज्ञानेनाप्रतिघेनासौ वेदोक्तां सृष्टिपद्धतिम् ।।
समन्वालोचयच्छभुः सिसृक्षुर्विविधं जगत् ।। १७३ ।। 
आलोच्यालोचकयोर्हि योगो मिथुनमुच्यते ।।
प्रसिद्धं मिथुनं चात्र न कथंचन युज्यते ।। १७४ ।। 
अनन्तराग्निसंबन्धप्रसङ्गविनिवृत्तये ।।
अशनायेति हि प्राह मूलकारणसंगतिम् ।। १७५ ।। 
जगतः प्रक्रियाबीजं यदवैषीत्पुरा गृही।।
द्वैतैकत्वात्मकं ज्ञानं कर्म च ज्ञानसंभृतम् ।। 
भावना च तयोरेतत्रयं रेतोऽभिधीयते ।। १७६ ।। 
सृष्ट्यालोचनहेत्वेतत्सृष्टावाविरभूद्विभोः ।। 
तद्भावभाब्यपः सृष्ट्वा रेतोबीजेन स प्रभुः ।। १७७ ।। 
सर्वलोकैकबीजेन गर्भ्यर्ण्डन बभूव ह ।।
अप एव ससर्जाऽऽदौ तासु वीर्यमवासृजत् ।। १७८ ।। 
तदण्डमभवद्धैमं सहस्रांशुसमप्रभम् ।।
इत्येवं मनुनाऽप्युक्तः श्रौतोऽयं सर्गविस्तरः ।। १७९ ।। 
आपो ह वा इति तथा ह्ययमेव क्रमः श्रुतौ ।।
ज्ञानकर्मादिवीजस्य गर्भ एवं प्रजापतेः ।। १८० ।। 
स संवत्सरोऽभवदिति परिमाणोऽयमुच्यते ।।
अशनायादिमत्त्वात्स स्वभावबलचोदितः ।। १८१ ।। 
सृष्ठ्वाऽऽद्यं घस्मरः पुत्र तमभिव्याददात्क्षुधा ।।
भिनत्ति सर्वमर्यादां नान्वयाद्यप्यपेक्षते ।। १८२ ।। 
अस्य दग्धोदरस्यार्थे को न कुर्यादसांप्रतम् ।। १८३ ।।
अन्न एव यतो वृत्तिरत्तुरन्नाद एव च ।।
अन्नस्य युक्तमेवातस्तमभिव्याददादिति ।। १८४ ।। 
जन्मान्तरसमभ्यस्तविद्याकर्मादिहेतुतः ।।
जन्यकर्मप्रयुक्तः सञ्शिञुर्भाणित्यथाकरोत् ।। १८५ ।। 
यथोक्तहेतुवशगः स्वभावप्रहितोऽप्यसुः ।।
कुमारोत्थरवत्रस्तः स्वभावं चिच्छिदे भयात् ।। १८६ ।। 
अत्यन्तमपि शूराणां स्वस्वभावैकहेतुतः ।।
तित्तिरादिसमुत्पाते वेपथुर्जायते भयात् ।। १८७ ।। 
एवं स शिशुसंरावसंलब्धालोचनक्षणः ।।
ऐक्षतेह न कामार्तः कश्चिदालोचने क्षमः ।। १८८ ।। 
मन्यतिश्चाभिपूर्वोऽयं हिसार्थः स्यात्प्रसिद्धितः ।।
यदीममभिहिंसिप्ये कनीयोऽन्नं भवेद्ध्रुवम् ।। १८९ ।।
कारणादल्पमेव स्यात्तद्व्याप्तेरदितिर्यतः ।।
अन्नमल्पं ततोऽप्यल्पात्कनीयोऽन्नं भवेदतः ।। १९० ।। 
लोकेऽपीदं सुप्रसिद्धमाङ्गनाबालपण्डितम् ।।
जग्धनिःशेषवीजस्य तत्फलं नाऽऽप्यतेऽण्वणि १९१ ।। 
कुमारवक्त्रोद्नतया वाचर्गादीन्ससर्ज सः ।।
पश्वादींश्च कुमारेण ह्यात्मनाऽजीजनज्जमत् ।। १९२ ।। 
स्रष्ट्रत्रोः कार्यभक्ष्याभ्यामन्योन्याव्यतिरेकतः।।
स्रष्ट्टत्वात्स सृजत्येव रवाद्यतेऽन्नं सदाऽऽद्यतः।। १९३ ।। 
सर्वमत्ति यतः सृष्टं तस्माददितिरुच्यते ।। 
नामज्ञस्तमुपासीनः सर्वस्यात्ताऽदितिर्भवेत् ।। १९४ ।। 
सर्वात्तृत्वेन सिद्धेऽर्थे सर्वान्नोक्तिः किमीर्यते ।। 
अन्नमेव भवेदन्नं नान्नमत्रस्य कुत्रचित् ।। १९५ ।। 
प्राणात्माऽत्तैव सोऽवश्यमुपासनवलाद्भवेत् ।।
य एवमभिधानज्ञ उपासीतादितिं सदा ।। १९६ ।। 
अश्वाश्वमेधनाम्नोऽथ कारणप्रतिपत्तये ।।
सोऽकामयत इत्यादिः परो ग्रन्थोऽवतार्यते ।। १९७ ।। 
यज्ञेन भूयसा यक्ष्य इत्येवं स प्रजापतिः ।।
अश्वमेधो भवेद्भूयान्भूयोदक्षिणको हि सः ।। १९८ ।। 
यजेय भूयोऽपीत्येवमकामयत भावितः।।
क्रत्वात्मेत्यभिमानेद्धः पूर्वजन्मन्यभूत्प्रभुः ।। १९९ ।। 
पूर्वजन्माभिनिर्वृत्तप्रयोगापेक्षयोच्यते ।।
भूयो यजेयेति वचः सदा तद्भावभावनात् ।। २०० ।।
क्रत्वात्मैवाभिसंपन्नो द्वैतैकत्वात्मकः प्रभुः ।।
इह तत्फलतां यातो भूयोवाग्युज्यते ततः ।। २०१ ।। 
कारणप्रवणं सर्वं कार्यं दृष्टं जगत्यपि ।।
प्रकृतिं यान्ति भूतानि निग्रहः किं करिष्यति ।। २०२ ।। 
यशोवीर्यैकहेतुत्वात्प्राणा यश इहेष्यताम् ।।
यशः प्रकाशरूपेण वीर्यं तद्बलहेतुतः ।। २०३ ।। 
उदक्रामद्यशो वीर्यं विराजः श्रमकर्शितात् ।।
लिङ्गात्मेह यशो वीर्यमुभयं हि तदुद्भवम् ।। २०४ ।। 
पूर्वदेेहेऽभिषङ्गोऽभूदपविद्धतनोरपि ।।
सङ्गत्यागो ह्यसंभाव्यो विनैकात्म्याववोधनात् ।। २०५ ।। 
जातदेहाभिषङ्गः सस्तादात्म्यप्रतिपित्सया ।।
मेध्यमित्यादिकं कामं सोऽकामयत कामुकः ।। २०६ ।। 
अपविद्धयशोवीर्ये शरीरं कवियोगतः ।।
यतोऽश्वयदतोऽश्वोऽसुः संवृत्तः स प्रजापतिः ।। २०७ ।। 
व्यपेतसद्यशोवीर्यममेध्यं मेध्यतामगात् ।। 
तत्प्रवेशाद्यतोऽतोऽयमश्चमेधोऽभवत्प्रभुः।। २०८ ।।
अश्वाश्वमेधावेवं च प्राजापत्यात्मनाऽञ्जसा ।। 
अभिष्टुतौ कथं नाम भवेतामिति भण्यते ।। २०९ ।। 
काललोकादिवपुषस्त्वश्चस्याग्नेश्च सांप्रतम् ।। 
समस्योपासनं वाच्यमित्यर्थो ग्रन्थ उत्तरः ।। २१० ।। 
विधायकपदाभावादसंगानं परस्परम् ।।
पदानामिति मा प्रापदित्यर्थेयं परा श्रुतिः ।। २११ ।। 
एष एवं यथातत्त्वमश्वमेधं विवेद यः ।।
वक्ष्यमाणेन रूपेण वेद विद्यादतस्तथा ।। २१२ ।। 
आत्मानमश्वं संकल्प्य काललोकादिधर्मिणम् ।।
तथाविधशरीरः सन्सर्वलोकपितामहः ।। २१३ ।। 
यजेयमश्वमेधेन भूयोऽपीत्यभ्यमन्यत ।।
भूर्लोकाद्यात्मकं सोऽश्वमात्मानं निरवग्रहम् ।। २१४ ।। 
यावदब्द मुमोचाश्वं स्वच्छन्दं मुक्तबन्धनम् ।।
ततः संवत्सरादूर्ध्वं तं चाप्यालभताऽऽत्मने ।। २१५ ।। 
स्वात्मावयवभूताभ्यो देवताभ्यो यथायथम् ।। 
ग्राम्यारण्यान्पशून्प्रादादन्याभ्यः स प्रजापतिः ।। २१६ ।। 
यतोऽकरोद्विराडेवं तस्मादेवेह याज्ञिकाः ।।
प्रोक्षितं सर्वदेवत्यं प्राजापत्यं तुरंगमम् ।। २१७ ।।
आलभन्ते यतस्तस्माद्यथाव्याख्याततत्त्ववित् ।।
कुर्यादेवं यथोक्तार्थं मृत्युत्वप्रतिपित्सया ।। २१८ ।। 
कर्मोपासनमुक्त्वाऽथ तत्फलोपदिदिक्षया ।।
एष वा इति यत्नेन ह्याजगामोत्तरा श्रुतिः ।। २१९ ।। 
दर्शनाद्यभिनिर्वृत्तो यस्त्वेवं हयसाधनः ।।
प्रत्यक्षं फलरूपेण स एष इति दर्श्यते ।। २२० ।। 
अश्वमेधक्रियापूर्वपरिणामैकवर्त्मना ।।
अश्वमेधो रविः साक्षादुषा इत्यादिनोदितः ।। २२१ ।। 
तस्य संवत्सर आत्मा तस्याऽऽदित्यैकहेतुतः ।।
तस्य क्रत्वात्मनश्चित्यो योऽङ्गभूतः पुरोदितः ।। २२२ ।।
फलात्मकः स एवैष पार्थिवोऽग्निः प्रदर्श्यते ।। 
आत्मान एते तस्यापि त्रयो लोका यथोदिता ।। २२३ ।। 
क्रतुतत्साधनात्मानावादित्याग्नाी यथोदितौ ।।
निर्वृत्तात्माधिकारौ तावेकैवासौ भवेदसुः ।। २२४ ।। 
अशनायावती योक्ता मृत्युः सर्वान्नघस्मरा ।।
सैवाऽऽत्मा विदुषः साक्षादात्मा स्यादजरोऽमरः ।। २२५ ।। 
नैनमाध्यात्मिको मृत्युस्तन्मृत्युत्वादवाप्नुयात् ।।
सकृन्मृत्वाऽसुदेहेन मुच्यते सर्वबन्धनात् ।। २२६ ।। 
अग्न्यादिभेदभिन्नानां देवतानामशेषतः ।।
आत्माऽभिन्नो भवत्येष यथोक्तोपासनादुधः ।। २२७ ।।
इति श्रीबृहदारण्यकोपनिषद्भाष्यवार्तिके द्वितीयमश्वमेधब्राह्मणम् ।। २ ।। 
अथ तृतीयं ब्राह्मणम् ।
शास्रोक्तज्ञानयुक्तानां कर्मणां ज्ञानतस्तथा।।
सर्वत्र वेदशास्रेऽस्मिन्मृत्युभावः फलं श्रुतम् ।। १ ।। 
आध्यात्मिकपरिच्छेदव्यावृत्तिर्यत्समाश्रयात् ।।
स मृत्युर्मृत्युशब्देन फलभूतोऽत्र भण्यते ।। २ ।।
या त्वश्वमेधगत्युक्तिः सोपलक्षणसिद्धये ।।
कर्मज्ञानान्तराणां स्यान्नाश्चमेधगृहीतये ।। ३ ।। 
अल्पीयःफलसंप्राप्तिरल्पीयोज्ञानकर्मतः।।
अल्पत्वमभिभूतेः स्यात्तयोरासुरपाप्मभिः ।। ४ ।। 
कुतस्तस्याभिभूतस्य रागाद्यासुरपाप्मभिः ।।
उद्भूतिः कर्मणोऽत्यर्थं ज्ञानस्य च निगद्यताम् ।। ५ ।। 
मृत्युं साक्षादवाप्नोति ज्ञानयुक्तेन कर्मणा ।।
इत्येतद्बहुशोऽश्रावि पूर्वग्रन्थेषु चाऽऽगमैः ।। ६ ।। 
तज्ज्ञानोत्पत्तिविघ्नाय ध्वस्तिकृज्ज्ञानलब्धये ।।
उद्गीथदेवतावाप्त्यै प्रारब्धेहोत्तरा श्रुतिः ।। ७ ।।
ननु मृत्योरतिक्रान्तेरूद्गीथज्ञानकर्मणोः ।।
फलस्य संश्रवान्नातो मृत्युप्राप्तिस्तयोः फलम् ।। ८ ।। 
नाग्न्यादिदेवतात्मत्वतत्फलावगमाच्छ्रुतेः ।। 
स्वाभाविकासङ्गमृत्योरतिक्रान्तिः पृथक्फलम् ।। ९ ।।
कोऽसौ स्वाभाविकः पाप्मा तस्योद्भ्यूतिस्तथा कुतः ।।
तस्मान्निवृ्त्तिः केन स्यात्कथं वेत्येतदुच्यते ।। १० ।। 
यथोक्तार्थप्रसिद्ध्यर्थं श्रुतिरारव्यायिकात्मिका ।।
द्वया हेत्येवमाद्येयं प्रचक्राम परीक्षितुम् ।। ११ ।। 
प्राजापत्यं पदं यो यो ह्यधिकारी परीप्सति ।।
तन्निर्धार्यानया श्रुत्या पदमाप्नोत्युपासनात् ।। १२ ।। 
पूर्वजन्मनि यद्वृत्तं वर्तमानप्रजापतेः ।।
तदवद्योतको हेति निपातोऽत्र प्रयुज्यते ।। १३ ।। 
भविष्यद्वृत्तिमाश्रित्य यजमानः प्रजापतिः ।। 
इहाभीधीयतेऽन्यस्तु न कश्चित्सप्रयोजनः ।। १४ ।। 
ज्ञानकर्मोपदेशो हि नरं प्रत्येव सर्वथा ।।
सर्वः श्रौतो यतस्तस्मात्स एवेहाभिधीयते ।। १५ ।। 
तत्कर्मज्ञानजत्वाच्च तत्प्राणाः शुद्ध्यशुद्धिजाः ।।
प्राजापत्या इहोच्यन्ते वागाद्युक्तेश्च लिङ्गतः ।। १६ ।। 
उद्गीथोपास्तिसंबन्धाद्दूया हेत्यादिकस्य च ।।
उपास्यार्थविशुद्ध्यार्था प्रवृत्ताऽऽख्यायिका ततः ।। १७ ।। 
अभ्यारोहजपस्येह प्राण एवास्तु देवता ।।
कस्माद्वागादयो नेति तत्परीक्षाऽत ईर्यते ।। १८ ।। 
अन्वयव्यतिरेकाभ्यां प्राणप्राधान्यसिद्धये ।।
प्रवृत्ताऽऽख्यायिका यत्नाद्वागादीन्द्रियनिन्दया ।। १९ ।। 
शास्रस्वभावजज्ञानकर्मसंस्कारहेतुतः ।।
देवासुरत्वं प्राणानां निरुद्धोपाधिकारणात् ।। २० ।।
सहस्रादिर्यथा भेदः प्राणस्यैकस्य शब्द्यते ।।
भूयोधिकारभेदेन वागादीनां तथा भिदा ।। २१ ।। 
सहजं सर्वभूतानां वृत्तमासुरमिष्यते ।। 
यत्नाधेयं यतो दैवं ज्यायांसः स्युस्ततोऽसुराः ।। २२ ।। 
इह वागादयः शब्दा देवतार्थाभिधायकाः ।।
मर्त्यत्वान्न तु गृह्यन्ते करणस्थानगोचराः ।। २३ ।। 
देवतैकात्म्यमेवेह दैवज्ञानक्रियाफलम् ।। 
अध्यात्मादिपरिच्छेद आसुरत्वान्न गृह्यते ।। २४ ।। 
हिंसाभिप्रवणं चेतः प्रायेण श्रेयसामपि ।।
भूयांसोऽतोऽसुरा देवाः कनीयांसोऽतियत्नजाः ।। २५ ।। 
धर्माधर्मैकसाध्यत्वाह्ब्रह्मादेः स्थावरावधेः।।
अस्पर्धन्त ततोऽन्योन्यं दैतेेयां विबुधैः सह ।। २६ ।। 
आसुरेभ्योऽधिकारेभ्यो व्युत्थाप्येह प्रजापतिम् ।।
दैवीर्भूमीर्नयामैनमिति देवचिकीर्पितम् ।। २७ ।। 
दैवेभ्य एनमाच्छिद्य कामक्रोधादिसाधनाः ।।
आनयामाऽऽसुरीर्भूमीरिति दैतेयनिश्चितिः ।। २८ ।। 
यत्रायत्रसमुत्थाभ्यां वृत्तिभ्यां देवदानवाः ।।
दैव्यासुरीभ्यामन्योन्यमस्पर्धन्त विरोधतः ।। २९ ।। 
भूयो बलेन ते देवा आसुरेण निराश्रयाः ।।
अर्द्यमाना न शरणं लेभिरेऽल्पत्वकारणात् ।। ३० ।। 
अनीक्षमाणास्ते शर्म संभूयोचुः परस्परम् ।। 
क्रियतामविचारेण हन्तेत्यनुमतौ पदम् ।। ३१ ।। 
अस्मज्जिगीषूनसुराञ्जित्वोद्गात्रात्मसंश्रयात् ।।
अतिलङ्घ्याऽऽसुरं भावं देवतात्मानमाप्नुमः ।। ३२ ।। 
उद्गीथदेवतावाप्तिर्ज्ञानकर्ममुच्चयात् ।।
अभ्यारोहजपः कर्म ज्ञानं त्विह परीक्ष्यते ।। ३३ ।।
विधिशेषार्थवादत्वान्नेदं ज्ञाननिरूपणम् ।।
इति चेन्नैतदेवं स्यादेवं वेदेति तद्विधेः ।। ३४ ।। 
उद्गीथविधिशेषश्चेदुद्गीथप्रकृतौ श्रवात् ।।
नातत्प्रकरणान्न्याय्यमितोऽन्यत्र च तद्विधेः ।। ३५ ।। 
विद्याप्रकरणत्वाच्च नेहोद्गीथो विधीयते ।।
जपस्य चाप्यनित्यत्वात्स्यादेवांवित्प्रयोज्यता ।। ३६ ।। 
उदारफलवद्यस्मादपि ज्ञानमिह श्रुतम् ।।
तद्धैतदित्यतो ज्ञानं फलवत्त्वाद्विधित्सितम् ।। ३७ ।।
शुद्ध्यशुद्धयुक्तितश्चेह प्राणोपासा विवक्षिता ।।
वागादिनिन्दया मुख्यप्राणोपासा न चेदिह ।। ३८ ।।
विधित्सिताऽथ तन्निन्दा स्तुतिश्चानस्य किंफला ।।
अतोऽर्थवादाद्धि विधिर्लिङ्गादत्रानुमीयते ।। ३९ ।। 
प्राणस्वरूपापत्तिश्च यतोपासाफलं श्रुतम् ।।
उपासनमतोऽनस्य विधित्सितमितीक्ष्यताम् ।। ४० ।। 
उपासनमसोः काममस्तु सूक्तोपपत्तितः ।।
शुद्ध्यादिगुणवत्ता तु न मानादुपपद्यते ।। ४१ ।। 
गुणवत्ताऽप्यसोरस्तु यथाऽस्योपासनं तथा ।।
प्रामाणिक्युभयत्रापि प्राप्तिर्यस्मादिहेक्ष्यते ।। ४२ ।। 
ननु स्तुत्यर्थतैवास्य शुद्ध्यादेरवगम्यते ।।
उपासाविधिशेषत्वादर्थवादोऽत ईक्ष्यताम् ।। ४३ ।। 
प्रामाणिकोऽभिसंबन्धो यस्मात्प्राणस्य गम्यते ।।
किंबलं समुपाश्रित्य शुद्ध्यादेरर्थवादता ।। ४४ ।। 
नहि मानं विहायेह साध्यसाधननिश्चितौ ।।
चक्षुरन्यत्प्रपश्यामो यद्बलात्स्यादयं मृषा ।। ४५ ।। 
आसन्यत्वादयोऽन्यस्य न च योषाग्निवद्यतः ।।
तेषां प्रत्यक्षतः सिद्धेरतः शुद्ध्यादिमानसुः ।। ४६ ।। 
अक्षाद्यविषया ये तु गुणा आगमतो मताः ।।
मानाविरोधात्केनैषां शुद्ध्यादीनां मृषार्थता ।। ४७ ।। 
श्रोत्रादिवत्प्रमाणानामसाधारणमेयता ।। 
तन्मेयप्रथने मानं न किंचिदनुभूतितः ।। ४८ ।। 
परमार्थातिरेकाद्वाऽभेदाद्वा परमार्थतः ।।
वस्तुनः स्यान्मृषात्मत्वं नैवमप्युपपद्यते ।। ४९ ।। 
लभते व्यतिरेकं चेत्परमार्थात्ततोऽपरम् ।।
स्वमहिम्नैव तत्सिद्धेः किमिव स्यान्मृषार्थता ।। ५० ।। 
परमार्थात्मकत्वे तु न किंचिद्वितथं क्वचित् ।।
असत्यस्याप्यसत्यत्वं परमार्थसादात्मना ।। ५१ ।। 
सत्यासत्यविभागोऽयमविभागात्मवस्तुनि।।
प्रत्यगज्ञानहेतूत्थस्तद्वोधादेव तद्धतिः ।। ५२ ।। 
स्वाभासफलकारूढस्तदज्ञानजभूमिषु ।।
तत्स्थोऽपि तदसंबद्ध ईश्वराद्यात्मतां गतः ।। ५३ ।। 
तदज्ञानं तदुत्थं च जगत्कृत्स्रं तदात्मकम् ।। 
यतोऽतस्तदनूद्याऽऽह ह्यात्मैवेति श्रुतिः स्फुटम् ।। ५४ ।। 
ऐकात्म्यमेव मानानां सर्वेषां मेयमिष्यते ।।
यथा तथा प्रवक्ष्याम उदर्केऽप्युपपत्तिभिः ।। ५५ ।। 
मिथ्येतिप्रत्ययोत्पत्तिस्तथा कारणदोषतः ।।
बाध्यज्ञानस्य हेतुः स्यान्नातोऽन्यद्वाध्यकारणम् ।। ५६ ।। 
न चेहोभयमप्यस्ति कुतो मिथ्येति भण्यते ।।
मितेर्मेये समाप्तत्वान्मिथ्यात्वं न मितेर्भवेत् ।। ५७ ।। 
तस्मादविपरीतार्थज्ञानाच्छ्रेयो ह्यावाप्यते ।।
विपरीतार्थतायास्तु न हेतुर्जगतीक्ष्यते ।। ५८ ।। 
वस्तुनिष्ठैव मा यस्मान्न तदज्ञानजाश्रया ।।
तस्मात्तन्मोहविध्वस्तौ ध्वस्तिः स्यान्मोहजस्य च ।। ५९ ।। 
न चैवं सति मानानां द्व्यर्थता स्यात्कथंचन ।।
यथाभूतार्थबोधित्वमेवमेत्र मितेर्भवेत् ।। ६० ।। 
ईश्वरादिविकल्पानां प्रत्यग्वस्त्वविकल्पितम् ।।
विषयो, न मृषाबुद्धिः परमार्थे विना यतः ।। ६१ ।। 
यावत्किंचिन्मितेः प्राप्तं न तन्मिथ्या मितत्वतः ।।
मिथ्येति ग्राहयच्छास्रमनर्थार्थं यतो भवेत् ।। ६२ ।। 
नाम्नि ब्रह्मेति दृष्टं चेन्न भेदप्रतिपत्तितः ।।
प्रतिमावद्धि नामादौ ज्ञाते ब्रह्मेति धीरियम् ।। ६३ ।। 
यथा निर्ज्ञातभेदे हि विष्णुधीरुपलान्मनि ।।
विधीयते तथा नाम्नि ब्रह्मबुद्धिविंधीयते ।। ६४ ।।
अज्ञातरज्जुतत्त्वाो हि रज्जुं सर्पधियेक्षते ।। 
नामादौ तु यतो नैवं तस्मादसदिदं वचः ।। ६५ ।। 
ब्रह्म नैवेह वस्त्वस्ति, दृष्टिरेवेति चेन्मतम् ।।
नर्गादिषु सतामेव सत्सु दृष्टिसमन्वयात् ।। ६६ ।। 
गौणस्य मुख्यापेक्षत्वान्मुख्यं ब्रह्म विना न सत् ।।
गौणं ब्रह्म यथा गौणो वह्निर्मुख्याग्निपूर्वकः ।। ६७ ।। 
न चासद्विषया काचिद्वुद्धिर्जगति वीक्ष्यते ।।
सर्वार्थव्यभिचारेऽपि संविदव्यभिचारिणी ।। ६८ ।।
न चापीहाऽऽगमाभासोऽचोदनालक्षणत्वतः ।।
क्रियार्थैरविशिष्टत्वाद्विद्यार्थोक्तेः परात्मनि ।। ६९ ।।
ज्योतिष्टोमादिका यद्वद्विशिष्टानेकसाधना ।।
एवंक्रमप्रयुक्ताङ्गा तथा चैवंफला क्रिया ।। ७० ।। 
अन्यप्रमाणाविषया वाक्यादेवावगम्यते ।।
यथा तथेहापूर्वादिवस्तूक्तेरेव गम्यते ।। ७१ ।।
न च वाक्याद्विपर्यस्ता यदि वा संशयात्मिका ।।
बुद्धिरुत्पद्यतेऽस्माकं यथाभूतार्थबोधिनः ।। ७२ ।। 
कार्याभावादयुक्तं चेन्नोक्तिर्बुद्धेस्तथार्थतः ।।
भावनार्थस्य नैवेह भाव्यर्थत्वात्तथार्थता ।।
किंतु मानार्पितत्वात्सा यथा भूतार्थतेप्यते ।। ७३ ।। 
नापि तद्धिषणायाश्च कार्यत्वात्स्यात्तथार्थता ।।
प्रमाणाभिजनादेव यथाभूतार्थता धियः ।। ७४ ।। 
अन्योन्याश्रयतादोषः कार्यप्रामाण्यवादिनः ।। ७५ ।।
प्रमाणाधिगतौ सत्यां पुंसो मेयानुरोधतः ।।
अनुष्ठेयोऽननुष्ठेय इति पश्चान्मतिर्भवेत् ।। ७६ ।। 
एकरूपं यतो मानं विरुद्धानेकरूपिणाम् ।।
भानुवद्बोधकं दृष्टं नातोऽनुष्ठेयतो मितिः ।। ७७ ।।
नन्ववाक्यप्रमाणत्वमननुष्ठानतो भवेत् ।।
पदानां संहतिर्यस्मान्न दृष्टेह क्रियां विना ।। ७८ ।। 
पदार्थत्वे च तत्सिद्धिर्लिङ्गप्रत्यक्षसंश्रयात् ।।
आगमैकप्रमाणत्वान्ना पदार्थत्वमिष्यते ।। ७९ ।।
अस्यस्मीत्यभ्युपेतत्वान्नैवमप्युपपद्यते ।।
अस्ति मेरुर्यथा वर्णचतुष्टयविशेषणः ।। ८० ।। 
अकार्येऽपि हि मेर्वादावस्ति मेरुरिति श्रुतेः ।। 
सम्यग्धीर्जायते यद्वत्तथा तत्त्वमसीत्यतः ।। ८१ ।। 
मेर्वादिज्ञानवच्चेत्स्यान्निष्फलत्वादमानता ।।
नैवं तत्फरलसाक्षात्त्वाज्ज्ञानोद्भूतेरनन्तरम् ।। ८२ ।।
भिद्यते हृदयग्नन्थिर्ब्रह्माप्येतीति च श्रुतेः ।।
न चार्थवादतैतस्यां जुह्रामिव फलश्रुतेः ।। ५३ ।। 
निषिद्धानिष्टसंबन्धो वाक्यादेवानगम्यते ।।
न चानुष्ठेयता तस्य मनागप्युपपद्यते ।। ८४ ।। 
निषेधसंस्कृतधियो निषिद्धविषये न च ।।
पलाण्ड्वादावकरणादन्या धीर्जायते श्रुतेः ।। ८५ ।। 
यथा निषेधवाक्येभ्यो नान्याऽकरणतो मतिः ।।
तत्त्वमस्यादिवाक्येभ्यस्तद्वदेवेति निश्चयः ।। ८६ ।। 
मृगतोये प्रवत्तस्य तृडार्तस्योषरेक्षणात् ।।
तमोध्वस्तौ निवृत्तिः स्यात्तथाऽऽत्मज्ञानतोऽपि नः ।। ८७ ।। 
तस्मान्निषेधशास्रस्य यथा भूतार्थनिष्ठता ।।
पुंव्यापारस्य गन्धोऽपि न तत्रास्तीति निश्चयः ।। ८८ ।।
आत्मयाथात्म्यविज्ञाननिष्ठता तद्वदीक्ष्यताम् ।।
तत्त्वमस्यादिवाक्यानां नानुष्ठानं मनागपि ।। ८९ ।। 
कलञ्जभक्षणस्येव ननु न श्रौतकर्मणः ।। 
अज्ञानहेत्वनर्थार्थकारिता गम्यते मितेः ।। ९० ।। 
नैवमज्ञानहेतुत्वानर्थार्थत्वेन तुल्यता ।। 
कलञ्जभक्षणेनातस्तन्निवृत्तौ निवर्तते ।। ९१ ।। 
शास्रमात्रनिमित्तत्वान्नित्यानां नैवमिप्यते ।।
मिथ्याज्ञानादिहेतुत्वं काम्यानामिव चेन्मतम् ।। ९२ ।। 
नाविद्यारागद्वेपादिदोषवृष्टस्य तद्विधेः।।
स्वर्गादिकामिनो यद्वदग्निहोत्रविधिस्तथा ।। ९३ ।। 
मोहकामादिदुष्टस्य नित्यं कर्म विधीयते ।। 
न स्वतः काम्यनित्यत्वविवेकोऽस्तीह कर्मणः ।। ९४ ।। 
कर्तृस्थेन हि स्वर्गादिकामदोषेण काम्यता ।।
अतो नान्येन काम्यत्वं कर्मणः स्यात्कथंचन ।। ९५ ।। 
आविरिञ्चाद्विरक्तस्य तद्विविक्तात्मकामिनः ।।
मोक्षे पुंसोऽधिकारः स्यान्न कामापहृतात्मनः ।। ९६ ।। 
पराचः कामानित्येवं कामानित्यपरं तथा ।।
योऽकाम इति तद्वच्च श्रुतिः कामनिषेधनी ।। ९७ ।। 
अविद्याया न चोच्छित्तौ ज्ञानादन्यदपेक्ष्यते ।।
ज्ञानोत्पत्तौ न चैवान्यच्छमादिभ्यो ह्यपेक्ष्यते ।। ९८ ।। 
शमाद्युत्पत्तये नान्यद्बुद्धिशुद्धेरपेक्ष्यते ।।
बुद्धिशुद्धौ च नित्यादिकर्मभ्यो नान्यदिष्यते ।। ९९ ।। 
आत्माज्ञानैकहेतुत्वाद्वाह्मनः कायकर्मणाम् ।।
आत्मज्ञानेन तद्बाधात्कर्मापेक्षा कुतो भवेत् ।। १०० ।। 
यदज्ञानात्प्रवृत्तिर्या तज्ज्ञानात्सा कुतो भवेत् ।।
प्रत्यग्ज्ञानोद्भवे तस्मात्समाप्तिः सर्वकर्मणाम् ।। १०१ ।। 
न चोच्छिन्नात्ममोहस्य सदैवाऽऽत्मधियः स्थितेः ।।
प्रतीच्यवसरोऽस्तीह वाङ्मनःकायकर्मणाम् ।। १०२ ।। 
कर्मणोऽवसरश्चेत्स्यात्त्वद्भिक्षावसरो यथा ।।
नाऽऽत्मवस्तुनिमित्तत्वात्सम्यग्बुद्धेः सदा स्थितेः ।। १०३ ।। 
न वस्त्ववसरापेक्षं स्वतःसिद्धत्वकारणात् ।।
क्रियैवावसरापेक्षा तस्याः कारकतन्रतः ।। १०४ ।। 
सम्यग्ज्ञानशिरिवप्लुष्टं कुतोऽज्ञानं पुनर्भवेत् ।।
शुद्धदोषोद्भवत्वाच्च न तु कर्मैवमिष्यते ।। १०५ ।। 
क्षुधादिदोषहेत्वेव त्वस्मद्भुज्यादि नो मतम् ।।
नियतानेकहेतुत्वान्नातो भुजिसमा क्रिया ।। १०६ ।। 
दोषहेतावपि तथा कालादिनियमस्तथा ।।
भवद्भिक्षाटनादौ सादिति चेन्नैतदेव तु ।। १०७ ।। 
नैवायं नियमोऽस्माकं परिसंख्या हि सा यतः ।।
क्रियाप्रयोक्त्री नाप्येषा, तस्माद्विषममुच्यते ।। १०८ ।। 
नातोऽपवादकृत्सा स्यादैकात्म्यज्ञानजन्मनः ।।
सर्वकर्माधिकाराणां निषेधायाऽऽत्मधीभवः ।। १०९ ।।
निषेधविधिवत्तस्मात्प्रत्यग्याथात्म्यधीविधिः ।।
प्रत्यह्मोहैकहेतुत्वाद्वाड्मनःकायकर्मणाम् ।। ११० ।। 
तस्माद्वस्त्वेकनिष्ठस्य प्रामाण्यं वचसो ध्रुवम् ।।
प्रतिषेधविधेर्यद्वदुभयोरविशेषतः ।। १११ ।। 
स्वाभाविकैकदोषांत्यां व्यवहार इहाऽऽसुरः ।।
शास्रैकहेतुर्दैवः स्यात्तयोः स्पर्धा विरोधतः ।। ११२ ।। 
प्राकृतासङ्गविज्ञानकार्ये ह्यधिकृतिः स्वतः ।।
सुरद्विषां सुराणां तु शास्रोत्थज्ञानदीपितः ।।
कर्मज्ञानाधिकारः स्यात्संग्रामस्तद्विरोधतः ।। ११३ ।। 
उत्कर्षो मानुषाद्वर्ध्वं पुंसः केवलधर्मतः ।।
अधोभावस्त्वधर्मात्स्याद्द्वाभ्यां मानुष्यसंभवः ।। ११४ ।। 
आग्रजस्थाणुपर्यन्तशरीरग्रहणान्यतः ।।
लोकेष्विति श्रुतिर्वक्ति विरोधस्तन्निबन्धनः ।। ११५ ।। 
अधोलोकफलेष्वेव प्राकृतज्ञानकर्मसु ।।
यत्नादासञ्जनीयोऽयं पितेत्यसुरनिश्चयः ।। ११६ ।। 
प्राकृतासङ्गतो मुक्त्वा पिताऽयं दैवसाधनैः ।। 
उत्कृष्टव्यो यथाशक्ति विबुधानां चिकीर्षितम् ।। ११७ ।। 
नरप्रजापतितनावेवं देवासुरा मिथः ।।
स्वस्वभावानुरोधेन तेऽस्पर्धन्त स्ववृत्तिभिः ।। ११८ ।।
यदोद्भवति शास्रोत्था दैवी वृत्तिस्तदाऽऽसुरी।.
व्येति यस्मात्ततोऽशेषं देवानां  स जयः स्मृतः ।। ११९ ।। 
आसुरी तु यदा सेना कामक्रोधपुरःसरा ।।
जायते ह्यजयस्तेषामसुराणां जयस्तु सः ।। १२० ।। 
स्वाभाविकत्वादासुर्या भूयस्या सेनयाऽर्दिताः।।
न शर्म लेभिरे देवाः स्वात्मत्राणासमीक्षणात् ।। १२१ ।।
स्वभूमेश्चाव्यमानानां सुराणामसुरैस्तदा ।।
प्रादुरासीन्मतिः साध्वी दैतेयभयनाशिनी ।। १२२ ।। 
उद्गीयं समुपाश्रित्य ज्योतिष्टोमक्रताविह ।।
तिरस्कृत्याऽऽसुरं दैवं भावं यामोऽधुना वयम् ।। १२३ ।। 
कर्तृत्वादीह यत्सिद्धं वागादिद्वारमीक्ष्यते ।।
आत्मनस्तदविद्योत्थं निरविद्ये निषेधतः ।। १२४ ।। 
लौकिको वैदिकः सर्वो व्यवहारश्च वक्ष्यते ।।
अन्नत्रयाधिकारे हि मनआदावनात्मनि ।। १२५ ।। 
भूतेहानुविधायित्वात्क्षेत्रज्ञस्य तमस्विनः ।।
कूटस्थात्मातिरेकेण रूपमन्यन्न लक्ष्यते ।। १२६ ।। 
एवं ताः संप्रधार्योचुरुद्गीथं साधनं परम् ।।
तत्परीक्षां प्रयत्नेन चक्रुः संभूय देवताः ।। १२७ ।। 
वाचं संभावयामासुरियं ह्युद्गीथकर्मणि ।।
अत्यर्थे व्यापृता दृष्टा वाचमूचुस्ततः सुराः ।। १२८ ।। 
त्वं न उद्गीय उद्गानं त्वत्प्रधानं भवत्विदम् ।। 
उद्गीथ इति चोद्गानं कर्मैवेहाभिधीयते ।। १२९ ।। 
स्तोत्रेणास्याभिसंबन्धाद्भक्तिमात्रं न तु क्वचित् ।।
वागभिमानिनी चेह वाक्शब्देनाग्निरुच्यते ।। १३० ।। 
विषयोऽध्येषणाया हि चेतनावान्यतो मतः ।।
उपासिक्रियया योगो देवताया इहेष्यते ।। १३१ ।। 
अतोऽपि देवतैवेह वाक्शब्देनाभिधीयते ।।
तद्भूतेः पुरुषार्थत्वाद्देवता हीश्वरा परा ।। १३२ ।। 
सैवातः प्रतिपत्तव्या सर्वासु ध्यानभूमिषु ।। 
न त्विह प्रतिपत्तव्याः करणस्थानगोचराः ।। १३३ ।। 
पारार्थ्याचेतनत्वाभ्यां मर्त्यत्वाच्चापि कारणात् ।। १३४ ।। 
एवं वागादयः शब्दा देवतार्थाभिधायिनः ।।
सर्वत्र प्रतिपत्तव्या यत्रोपासा विवक्षिता ।। १३५ ।। 
जपमन्राभिधेयेयं वागित्येवं विनिश्चिताः ।।
उपासांचक्रिरे देवा एषैवोद्गीथदेवता ।। १३६ ।। 
देवाभ्युदय उद्गानं देवेभ्योऽर्थाय वागियम् ।।
यथाशक्त्युदगायत्तं यो भोगो वाङ्निबन्धनः ।। १३७ ।। 
येन भोगेन वाग्देवांश्चक्षुरादीनहर्निशम् ।।
साक्षादवति तं भोगमुदगायदशेषतः ।। १३८ ।। 
पवमानेषु सोद्गात्री याजमानं यथाविधि ।।
फलमुद्गाय शेषेषु ह्युदगायदथाऽऽत्मने ।। १३९ ।। 
स्तोत्रेषु परिशिष्टेषु वागागायदथाऽऽत्मने ।।
यत्कल्याणं वदत्येषा ह्यात्मने तदचीक्लपत् ।। १४० ।। 
यथाशास्रं यथायोगं वर्णदोषविवर्जितम् ।। 
वर्णोच्चारणसामर्थ्यं ममैवास्तु तदीदृशम् ।। १४१ ।। 
कल्याणवदनोत्थं यत्कृत्स्नं देवेभ्य एव तत् ।।
फलं वदनमात्रं तु वाच एव न दैविकम् ।। १४२ ।। 
तमस्युत्सार्यमाणे तु वाचोद्गात्रा सुरद्विषाम् ।। 
स्वाधिकाराच्च्याव्यमानास्ते विदुर्देवहृद्गतम् ।। १४३ ।। 
अनेन वाचोद्गात्रा नो बलं ध्वान्तं तु देवताः ।।
ज्योतिषा स्वेन निर्जित्य यास्यन्त्यग्न्यादिरूपताम् ।। १४४ ।। 
महन्नो भयमायातमिति बुबुधिरेऽसुराः ।।
कर्मण्यनुचिते तेषां प्रहीणमनसां तदा ।।
वदनादावभिष्वङ्ग आत्मसंभावनादभूत् ।। १४५ ।। 
यत्कल्याणमिति च्छिद्राद्विदुः सुरचिकीर्षितम् ।।
अनेन वै न उद्गात्रा वाचाऽत्येष्यन्ति स्वं वपुः ।। १४६ ।। 
इति ज्ञात्वा ह्यभिद्रुत्य स्वैरासङ्गशरोर्मिभिः ।।
विविधुस्तानथोद्गातृंस्ते विद्धास्तत्यजुः क्रियाः ।। १४७ ।।
नानादन्यस्य सामर्थ्यं विद्यतेऽसुरनाशने ।। १४८ ।।
अनेनाप्रतिरूपेण वचसा कार्यशायिना ।।
पाप्मादिदोषसंपर्कः कारणस्थोऽनुमीयते ।। १४९ ।। 
व्युत्थायाऽऽख्यायिकारूपाच्छ्रुतिः स्ववपुषाऽधुना ।।
आचष्टे कारणे वृत्तं कार्यगेणासुरात्मना ।। १५० ।। 
दृष्टेनाप्रतिरूपेण कार्यगेणानुमीयते ।।
कारणे पाप्मवेधोऽभूद्यो वाचि प्राक्प्रजापतेः ।। १५१ ।। 
स यो वाच्यसुरैः क्षिप्तः पाप्मा कार्ये स दृश्यते ।। 
प्रमाविरोधि यद्वाक्यं तत्तत्कार्यसमाश्रयम् ।। १५२ ।। 
स एव स इति ह्युक्तिः कार्यकारणसंस्थयोः ।।
प्रजासु साक्षाद्यः पाप्मा यश्च तत्कारणाश्रयः ।। १५३ ।। 
घ्राणं चक्षुस्तथा श्रोत्रं मनश्चैवमनुक्रमानु ।।
वत्रुर्देवा यथा वाणीं विद्धाः सर्वे तथाऽसुरैः ।। १५४ ।। 
कर्मेन्द्रियाणां सर्वेषां वागेवात्रोपलक्षणम् ।।
चक्षुःश्रोत्रे धीन्द्रियाणां मनो बुद्धेस्तथैव च ।। १५५ ।। 
कृत्स्रं जगदनादाय नैकस्यापीष्यते क्रिया ।।
प्राणस्य किमु वक्तव्यं कृत्स्नाध्यात्मेन्द्रियग्रह ।। १५६ ।। 
यद्यपीदं जगत्कृत्स्नं गृह्यते संहतत्वतः ।।
तथाऽपि चोदितोऽत्रार्थ उपास्यो नाऽऽगतोऽर्थतः ।। १५७ ।। 
कल्याणेतररूपेण परिशिष्टेष्वपीक्ष्यते ।।
विभाग आसुरो वेधस्तेन तेप्वनुमीयते ।। १५८ ।। 
अतस्तदर्थमाहेयमेवम्विति पुनः श्रुतिः ।।
यथा वागादयो विद्धास्तद्वज्ज्ञेयास्त्वगादयः ।। १५९ ।। 
सिद्धान्वागादिदृष्टान्तान्पुरस्कृत्यात उच्यते ।।
एवम्वित्युक्तशेषाणां पाप्मविद्धत्वसिद्धये ।। १६० ।। 
अविध्यन्निति योऽर्थोऽस्य तद्व्याख्यानाय यत्यते ।।
स्वैः स्वैस्तानिन्द्रियासङ्गैः पाप्मभिस्त उपासृजन् ।। १६१ ।। 
यत्संसर्गे पुरा चक्रुरविध्यंस्तदिहोच्यते ।। 
या विद्धा देवतास्तासां प्रक्रियासंहृतिः पृथक् ।। १६२ ।। 
आसङ्गपाप्मभिर्विद्धा यस्माद्वागादयोऽसुरैः ।। 
वर्जनीयास्ततस्ताः स्युर्नोपास्याः श्रेय ईप्सुभिः ।। १६३ ।। 
एवं निराशाः पूर्वासु देवतास्वसुरार्दनात् ।। 
पारिशेष्यादथाऽऽजग्मुर्मध्यमं प्राणमादरात् ।। १६४ ।। 
अथेत्यनन्तरोक्तिः स्यात्तथाऽभिनयवृत्तये ।।
इममित्यप्रसिद्धत्वात्प्राणस्येह त्वगादिवत् ।। १६५ ।। 
अस्ति यस्मादसुर्नित्यमासन्योऽयमतो मतः ।।
वागादिभ्यो विभागार्थं विशेषणमसोरिदम् ।। १६६ ।। 
जपमन्राभिधेयोऽत्र पारिशेष्यात्प्रतीयताम् ।। 
उद्गीथदेवता प्राण इत्यभूत्सुरनिश्चयः ।। १६७ ।। 
मत्र्रप्रयोगे सर्वेषां संनिधौ तत्प्रकाशितम् ।।
भारमुत्सहते वो़ढुं योऽनो यामस्तमाश्रयम् ।। १६८ ।। 
परीक्षमाणास्ते त्राणं यथोक्ताख्यानवर्त्मना ।।
क्रमेणाऽऽसेदुरासन्यं प्राणं पाप्मपराभावत् ।। १६९ ।। 
श्रेयोर्थिनां मनुष्याणामुपास्यप्रतिपत्तये ।।
इयमारव्यायिका चक्षुर्नान्यथोपास्यनिश्चितिः ।। १७० ।। 
यः प्राणे भोग इति न पूर्ववद्भण्यतेऽत्र किम्‌ ।।
वागादीनामिव यतो नासोर्भोगो विशिष्यते ।। १७१ ।।
अकृत्स्नभोगतो युक्तं वागादिषु विशेषणम् ।।
सर्वस्यैवासुभोगत्वात्किं कुतोऽत्र विशिष्यते ।। १७२ ।। 
अभिसंधिरविव्यत्सन्नित्यभूत्सुरविद्विषाम् ।। 
अनिष्ठितकि्रयारम्भोऽविव्यत्सन्निति भण्यते ।। १७३ ।। 
विव्यत्सोद्देशमात्रेण प्राणो हन्ता सुरद्विषाम् ।।
इत्यर्थप्रतिपत्त्यर्थमीदृग्दृष्टान्त उच्यते ।। १७४ ।। 
बिभित्सायै यथा वेगाल्लोष्टः क्षिप्तोऽश्मनोऽन्तिकात् ।। 
नश्येत्स्ववेगाच्छतधा ह्यारवणाश्मसमागमात् ।। १७५ ।। 
अप्रधृष्यं तथा प्राणमृत्वा नेशुः सहस्रधा ।।
दैत्यास्तन्नाशतो देवा देवा एवाभवन्सदा ।। १७६ ।। 
अत एव मनुष्यत्वहेतवोऽप्यसुराः समम् ।। 
विनेशुर्विष्वग्गतयो लोष्टः क्षिप्तो यथाऽश्मनि ।। १७७ ।। 
प्राणस्वभावसंपत्तेः प्राणवद्देवता अपि ।।
देवा एवाभवन्दैत्यकृत्स्नपाप्मविनाशतः ।। १७८ ।। 
वागादीन्द्रियसंघातो यजमानो यथा पुरा ।।
प्राणात्मभावाद्धत्वाऽऽगो वैराजं रूपमाप्तवान् ।। १७९ ।। 
तथा यस्तमुपासीत यथोक्तारव्यानवर्त्मना ।।
विराजैवाऽऽत्मना हत्वा पापं भवति सोऽचिरात् ।। १८० ।। 
जीवाविष्ट उपास्योऽत्र देवताविग्रहः सदा ।।
प्राणो हिरण्यगर्भात्मा यावत्तदभिमानता ।। १८१ ।। 
भावनोपचयाद्धत्वा परिच्छेदं स्वमासुरम् ।। 
देवतान्मानमेत्याशु सदा तद्भावभावितः ।। १८२ ।। 
तत्तमोमात्रविध्वंसान्नतु प्राणादिराप्यते ।। 
कार्यत्वात्कारणं मुक्त्वा न हि तत्कार्यसंभवः ।। १८३ ।। 
देवो भूत्वेह देवोऽसौ भावनोपचयाद्भवेत् ।।
पुंव्यापारोद्भवत्वं नः श्रुत्याऽपि प्रतिपादितम् ।। १८४ ।। 
ब्रह्मैवाप्येति ब्रह्मैव प्रागप्यासीद्यतोऽद्वयम् ।। 
तन्मोहमात्रविध्वंसादित्यपि श्रुतिशासनम् ।। १८५ ।। 
स्वतःसिद्धौ तदन्येषां श्रुतिकोपः प्रसज्यते ।। 
अतोऽन्यदार्ते तद्वच्चाप्येकमेवेति च श्रुतिः ।। १८६ ।। 
नाव्याकृतादेः संसिद्धौ परमात्मातिरेकतः ।।
ब्रह्मवन्मानमस्तीह तथा निर्मोक्षताऽऽपतेत् ।। १८७ ।। 
अथाऽऽत्माविद्याऽव्यक्तादिरूपेण प्रथते तदा ।।
तन्निवृत्तौ निवृत्तिः स्यान्निवृत्तिः केवलात्मता ।। १८८ ।। 
प्राणस्येव पराभूतो द्विषन्पाप्माऽऽसुरोऽखिलः ।।
उपासीनस्य तं प्राणं कृत्स्नो नश्येत्तथाऽऽसुरः ।।
द्विषंश्चाप्यद्वषञ्छत्रुरासुरादन्य इष्यते ।। १८९ ।। 
नित्यविघ्नकृदेवैष प्राणाप्तावासुरो मतः ।।
अतो विशेष्यते श्रुत्या द्विषन्भ्रातृव्यरूपया ।। १९० ।। 
उक्तासुरपराभूतौ नान्योऽरिरवशिष्यते ।।
य एवं वेदेति विधिः फलोक्तेरर्थवादतः ।। १९१ ।। 
अानुषङ्गिफलोक्त्या वा तदुपासा विमुक्तये ।।
आत्मविद्याधिकारेऽस्मिंस्तदुपासाविधानतः ।। १९२ ।। 
आत्मविद्योपकारित्वं तस्माद्वाक्याच्च गम्यते ।। १९३ ।। 
अथायास्याङ्गिरोदूर्भिर्विशिष्टमसुकर्मकम् ।।
उपासनं विधास्यामीत्यारब्धैषोत्तरा श्रुतिः ।। १९४ ।। 
अनुवादाद्विधिर्ज्यायाननुवादे वृथा श्रमः ।।
पुरुषार्थाभिसंबन्धादतो विधिरिहाऽऽश्रितः ।। १९५ ।। 
श्रूयते फलसंवन्धो यासूपासासु तास्विह ।।
दध्नेन्द्रियादिवज्ज्ञेयो विधिर्गुणसमाश्रयः ।। १९६ ।। 
प्रधानफलसंबन्धो यत्र तु स्याच्छ्रुतेर्मुखात् ।। 
विशिष्टः स विधिर्ज्ञेयो यथाऽऽग्नेयादयस्तथा ।। १९७ ।। 
अवाप्ताग्न्यादिरूपास्ते प्राणालिङ्गनसंश्रयात् ।।
कृतोपकारं स्मृत्वोचुः प्राणा वागादयस्तदा ।। १९८ ।। 
अनन्ताग्न्यादिभावेन यो नः सञ्जितवानसुः ।।
क्व न्वसौ वर्तते ह्यात्मा योऽस्मच्छत्रुविनाशकृत् ।। १९९ ।। 
वितर्कयन्तस्ते प्राणा उक्त्वैवं प्रत्यगात्मसु ।।
कुर्वाणमुपकारं तं ददृशुः प्रागिवाऽऽदरात् ।। २०० ।। 
लोकेऽपि हि विचार्यार्थमथ संविदते जनाः ।।
यथा वागादयस्तद्वद्विजव्रुः प्राणमात्मनि ।। २०१ ।। 
सामान्योक्तावास्य इति तद्विशेषणमुच्यते ।।
अन्तरित्यन्यथा मा भूत्प्रसङ्गः प्राणनिश्चितौ ।। २०२ ।। 
त्वगादयोऽपि सन्त्यास्ये यतोऽतस्तद्विशेषणम् ।।
विशिनष्टि ततः प्राणमास्यान्तर्विलचारिणम् ।। २०३ ।। 
आस्यपर्यन्तशायीनि त्वगादीनि न मध्यतः ।।
प्राणस्तु मध्य आस्यस्य तस्मादन्तर्विशेषणम् ।। २०४ ।। 
सर्वेन्द्रियाणामथवा प्राण आत्मेति कथ्यते ।। 
अयमास्येऽन्तरित्येवमरनाभिनिदर्शनात् ।। २०५ ।। 
अयमास्येऽन्तरित्येवं प्राणं दृष्ट्वा यतः पुरा ।।
व्याजहरुरमरास्तस्मात्प्राण आयास्यसंज्ञितः ।। २०६ ।। 
अङ्गानां करणानां च रसः सारो यतस्ततः ।।
प्राण आङ्गिरसः प्रोक्तस्तद्विद्भिस्तद्गुणाश्रयात् ।। २०७ ।। 
कथमाङ्गिरसः प्राण इत्यस्य प्रतिपत्तये ।।
अन्वयव्यतिरेकाभ्यामुपरिष्टात्प्रवक्ष्यते ।। २०८ ।। 
तथाऽन्यांऽपि गुणोऽनस्य दूरिति प्रतिपाद्यते ।।
उदारफलसिद्ध्यर्थं सा वा एषेत्यतः श्रुतिः ।। २०९ ।। 
उपास्तिक्रमसिद्ध्यर्थं क्रमभङ्गोऽयमिष्यते ।।
यतोऽतोऽङ्गिरसं त्यक्त्वा दूरित्येवाभिधीयते ।। २१० ।। 
विशिष्टोपास्तिरेवेयं प्रधानफलकीर्तनात् ।।
नायं गुणविधिर्ज्ञेयस्तत्फलस्याश्रुतत्वतः ।। २११ ।।
क्रियायां गुणभूतोऽर्थो देवतेत्युपदिश्यते ।।
अस्त्युपासिक्रियायोगो देवताऽतोऽन उच्यते ।। २१२ ।। 
दूरमेवंविदः पाप्मा कथमध्यवसीयते ।।
एवंवित्त्वविरोधित्वाद्दूरं पाप्मा भवेदतः ।। २१३ ।। 
विषयेन्द्रियसंबन्धजो हि पाप्माऽऽसुरो यतः ।।
श्रौतानन्तादहंमानात्परिच्छिन्नो विरुध्यते ।। २१४ ।। 
चक्षुरादिपरिच्छेदः प्राकृतज्ञानहेतुतः ।।
युक्तोऽध्यात्मैकरूपस्य बाधः शास्राभिमानतः ।। २१५ ।। 
परिस्पन्दात्मिका वृत्तिः श्रोत्रादिष्वपि विद्यते ।।
प्राणस्याथेन्द्रियाणां तु शब्दाद्यर्थावलेहिनी ।। २१६ ।। 
शब्दादिग्राहिणी वृत्तिः स्वैरासङ्गात्मपाप्मभिः ।।
दूषिता न परिस्पन्दो दूरं मृत्युरसोस्ततः ।। २१७ ।। 
मृत्युर्दूरं यथा प्राणात्तदात्मत्वात्तथाऽऽसुरः ।। 
तद्विदश्च भवेन्मृत्युर्दूरमित्युपदिश्यते ।। २१८ ।। 
दिशामन्त इह ग्राह्मो मध्यदेशोपलक्षितः ।।
अनन्ताकाशदेशत्वान्नाञ्जसाऽन्तो दिशां यतः ।। २१९ ।। 
श्रुतिस्मृतिसदाचारसंस्कृताशयवज्जनम् ।। 
अवधीकृत्यान्तत्वोक्तेर्नतु दोपो मनागपि ।। २२० ।। 
मध्यदेशावधिस्तस्माद्दिगन्त इति गृह्यते ।।
प्रात्यन्तिकजनोद्देशः पापीयोजनसंश्रयात् ।।
वर्ज्यतेऽत्रः प्रयत्नेन तद्विद्भिरधुनातनैः ।। २२१ ।। 
तेषु प्रत्यन्तदेशेषु तन्निवासिषु चाऽऽसुरान् ।। 
यतो विन्यदधात्प्रणस्तस्मात्तद्वर्जयेद्द्वयम् ।। २२२ ।। 
जनो विशिष्टो देशेन देशो जनविशेषितः ।। 
पाप्मोपस्पृष्टमुभयं शिष्टास्तद्वर्जन्त्यतः ।। २२३ ।। 
समाहारोऽथवा भेदो नेदित्येतत्पदं भवेत् ।। 
अनीप्सितानिवृत्तिः स्यात्समाहारेऽविवक्षिते ।। २२४ ।। 
इत्थं न चेदहं कुर्यां प्रतिषेधश्रुतीरितम् ।।
अन्ववायानि पाप्मानं प्रतिषेधातिलङ्घनात् ।। २२५ ।। 
इति भेदविवक्षायां व्यारव्या कार्या पदद्वये ।।
माङर्थस्तु तथाऽभेदे व्याख्येयः प्रतिषेधकृत् ।। २२६ ।। 
सामान्यविपयश्चायं निषेधो नानविद्गतः ।।
वलवन्प्रक्रियातो हि वाक्यं सामान्यमात्रगम् ।। २२७ ।। 
आसुरेणावरुद्धास्तान्वागादीन्हतपाप्मनः ।।
देवत्वं प्रापयत्प्राणः कथमित्येतदुच्यते ।। २२८ ।। 
ज्ञानतोऽज्ञानहानिः स्याद्देवत्वं भावनाबलात् ।।
आनन्तर्ये क्रियाद्वित्वादथशब्दो भवेद्ध्रुवम् ।। २२९ ।। 
मृत्युमत्यवहत्प्राणः सामान्योक्तेर्विशेषतः ।।
विशिष्टदेवतावाप्तिर्वागादीनां प्रपञ्च्यते ।। २३० ।। 
नेदीयसी यतोऽन्येभ्यो वागेवोद्गीथकर्मणि ।।
प्राणस्य तेन सोद्गातुः प्रथमेत्यभिधीयते ।। २३१ ।। 
वागाद्यग्न्याद्यवाप्त्यैवं पाप्मनोऽपास्य सर्वतः ।। 
वैराजं पदमेत्येवं यजमानः सुभावितः ।। २३२ ।। 
कल्याणासङ्गसंबन्धाद्वागाद्यधर्मकारणम् ।। 
त्यक्त्वाऽनं मुख्यमात्मानमाश्रयेन्मृत्युवर्जितम् ।। २३३ ।। 
वागाद्यैः पञ्चभिर्युक्तं विराजं साधिभौतिकम् ।। 
हित्वाऽध्यात्मपरिच्छेदं ततस्तं प्रतिपद्यते ।। २३४ ।। 
साधिभूताधिदैवं च नामरूपक्रियात्मकः ।।
सूत्रं प्राणोऽङ्गिराः सत्यमृक्सामेत्यन उच्यते ।। २३५ ।। 
तमेकं सर्वभूतेषु ज्ञानकर्मफलाश्रयम् ।।
आस्वभावात्मविज्ञानादुपास्ते यः स तं व्रजेत् ।। २३६ ।। 
उक्तमभ्युदयार्थे यद्वागादीनामथाधुना ।।
आगानमवशिष्टेषु स्तोत्रेषूद्गातुरुच्यते ।। २३७ ।। 
सामान्यभोज्यविषयस्त्वन्नशब्दो यतस्ततः ।।
आद्यमित्युच्यते तस्य विशेषणतया वचः ।। २३८ ।। 
यत आदाविदं वृ्त्तमन्नागानमनात्मनि ।।
तस्मात्तत्कार्यभूतासु प्रजास्वद्यापि दृश्यते ।। २३९ ।। 
यद्धि किंचेति सर्वार्थमेवेत्यत्रावधारणम् ।।
प्राणेनैव तु तत्सर्वं लोकोऽन्नं ह्यत्ति सर्वदा ।। २४० ।। 
अन्नोपकारः सर्वेषामविशिष्टः समीक्ष्यते ।। २४१ ।। 
अथावधारणं कस्मादनेनैवेति भण्यते ।। 
प्राणद्वारक एवैषामुपकारो न तु स्वतः ।। २४२ ।। 
कथं तद्दूारकस्तेषामुपकार इतीर्यते ।।
ननु दूरिति हि प्राण उक्तो वागादिवत्कथम् ।।
आत्मार्थान्नाद्यसंगीतेर्विद्धो नाऽऽसुरपाप्मभिः ।। २४३ ।। 
स्थितिमात्राभिसंबन्धान्नायं दोष इहेष्यते ।। २४४ ।।
असावन्नं स्थितं यस्माद्देहं प्राणानवत्यतः ।।
यत्नाच्छ्रुतिरतो वक्ति त्विहान्नं प्रतितिष्ठति ।। २४५ ।। 
स्थितिमात्रं ह्यसोरन्नं यद्वासङ्गो न शङ्क्यते ।।
भर्ता श्रेष्ठः पुरो गन्ता ह्यन्नादोऽधिपतिस्तथा ।।
इत्यादिगुणविध्यर्थं परो ग्रन्थोऽवतार्यते ।। २४६ ।। 
अयं गुणविधिर्ज्ञेयः प्रत्येकं तत्फलश्रुतेः ।। २४७ ।। 
जग्धमन्नं यतो देहलिङ्गभावेन याति नः ।।
परिणामं व्रजत्तस्मादेतावदिति भण्यते ।। २४८ ।। 
त्वयैषाऽऽत्मार्थमागीते त्वय्येवान्नमतोऽखिलम् ।।
वयं चान्नमृते स्थातुं नालं क्षणमपीश्चर ।। २४९ ।। 
सतर्प्यातः स्वमात्मानमन्नेनास्मानपीश्वर ।।
आभाजयस्व क्षुधितांश्छान्दसत्वाण्णिचोऽश्रवः ।। २५० ।। 
मामृतेऽन्नं न वः शक्तं पोष्टुं क्षणमपि क्वचित् ।। 
अन्नार्थिनोऽतो मां सर्वेऽप्यभिसंविशताऽऽशुवै ।। २५१ ।। 
तेनैता देवताः सर्वास्तृप्यन्त्यन्नेन सर्वशः ।।
इत्यर्थस्य कुतः सिद्धिरिति चेदुच्यते यतः ।। २५२ ।। 
त्रिधा जग्धं भवत्यन्नं परिणामविशेषतः ।।
स्थवीयान्मध्यमोऽणीयानित्येवं कालतोऽग्नितः ।। २५३ ।। 
स्थवीयान्यात्यधोभागो रसादिक्रमशोऽपरः ।।
स्थूलं ह्युपचिनोतीमं कुड्यं मृत्स्नेव सर्वदा ।। २५४ ।। 
यस्त्वणीयान्नसः सूक्ष्मः स ऊर्गमृतमुच्यते ।।
नाडीः सूक्ष्माः प्रविश्यासौ देवताः प्रीणयत्यथ ।। २५५ ।। 
स्वाम्यर्थ एव चोत्तम्भस्तृप्तिरापूर उच्यते ।।
ततस्तु या सुखोद्भूतिर्विज्ञानात्मन एव मा ।। २५६ ।। 
ता एता देवताः सप्तदश ज्ञानक्रियात्मिकाः ।।
सोऽयं सप्तदशग्रामो भोक्तुः करणलक्षणः ।। २५७ ।। 
बुद्धीन्द्रियाणि पञ्चैव तथा कर्मेन्द्रियाण्यपि ।।
वायवः पञ्च बुद्धिश्च मनः सप्तदशं विदुः ।। २५८ ।। 
अपास्ताध्यात्मरूपाणां देवतानां समाश्रयाः ।।
भूतपञ्चकमेवेदं साधारण्याद्भवेत्सदा ।। २५९ ।। 
पयोम्भोवदिदं लिङ्गं नानारूपैः समन्वितम् ।।
आविर्भावतिरोभावैः कारणात्मनि वर्तते ।। २६० ।। 
कूटस्थबोधतन्मोहचिदाभासैकमात्रया ।।
जाग्रत्स्वप्नावयं पीत्वा ह्यास्ते प्राणात्मनां प्रभुः ।। २३१ ।। 
अपास्ताशेषबाह्यार्थस्तज्जवासनयाऽञ्चितः ।।
अध्वस्तप्रत्यगज्ञानो विरिञ्चः पर उच्यते ।। २६२ ।। 
जाग्रत्काले विसेषेण स्थित्वा हृदयसद्मनि।।
द्वासप्ततिसहस्राणि नाडीर्व्याप्यावतिष्ठते ।। २६३ ।।
स एष परमात्मैव स्वात्ममोहसहायवान् ।।
प्राणात्मना करोत्येष पश्यत्यग्न्यात्मना तथा ।। २६४ ।। 
इन्द्राग्नी ताविमावुक्तौ प्राण इन्द्रस्तयोर्मतः ।।
प्रकाशकत्वाद्वागग्निरेवमेकः प्रजापतिः ।। २६५ ।। 
अत्र्राद्यभेदतो द्वौ वा यदि वाऽध्यर्ध उच्यते ।।
यदि वाऽयं यत्रस्रिशद्द्वासप्ततिरथापि वा ।। २६६ ।। 
अनन्तभेदभिन्नो वा एक एवान उच्यते ।।
सर्वोऽप्येष विकल्पश्च पुनरेकैकशस्तथा ।। २६७ ।। 
देवासुरादिभेदेन जातिरूपक्रियागुणैः ।।
एकैकोऽनन्ततां याति पुनरेकात्मतामतः ।। २६८ ।। 
समस्तव्यस्ततैवेह प्रत्यगज्ञानभूमिका ।। 
न त्वपास्तसमस्तान्धअये नेति नेति परात्मनि ।। २३९ ।। 
सर्वेणैव विकल्पेन यथोक्तेनावतिष्ठते ।।
यथाधिकारं सर्वत्र परो जगति सर्वथा ।। २७० ।। 
न हि कृत्स्नमनादाय जगदेतन्मनागपि ।।
क्रियायै कारकं किंचित्तस्मात्सर्वात्मनेहते ।। २७१ ।। 
कारणात्मा जगत्कृत्स्नं श्रौतदर्शनसाधनः ।।
यतः प्रागकरोत्कर्म तत्कार्येऽपि तथा ततः ।। २७२ ।। 
एकापूर्वप्रयुक्तत्वात्समस्तव्यस्तरूपिणाम् ।।
सर्वः सर्वमुपादाय सर्वत्रातः प्रवर्तते ।। २७३ ।। 
अध्यात्माद्यधिभूताधिदैवतं सर्वदाऽखिलम् ।।
सर्वं सर्वक्रियाः कुर्यादेकापूर्वप्रयुक्तितः ।। २७४ ।। 
यतः प्रजापतिः पूर्वमेतस्मिन्दर्शने स्थितः ।।
यज्ञेन कर्मणाऽस्राक्षीज्जगदेतच्चराचरम् ।। २७५ ।। 
नाड्योऽस्य रश्मयोऽनन्ता हृदयं मण्डलं रवेः ।।
अहोरात्राणि तावच्च शतसंवत्सरायुषः ।। २७६ ।।
एतया संपदा पूर्वं यजमानेन तद्विदा ।।
अग्नयोऽर्काश्चिता आसन्षद्व  त्रिंशत्सहस्रशः ।। २७७ ।। 
एकैकस्मिन्परिस्पन्द एवं सर्वाऽपि देवता ।।
एका चानेकरूपा च ह्यध्यात्मादिविभागतः ।। २७८ ।। 
विभ्वी सर्वगताऽनन्ता समाप्ता च प्रतिक्रियम् ।।
प्रतिद्रव्यफलं कृत्स्ना खण्डादौ गोत्ववत्स्थिता ।। २७९ ।। 
एष प्रजापतेरुक्तो महिमा तद्वदेव तु ।।
यजमानोऽपि तादात्म्यात्तथैव भवति ध्रुवम् ।। २८० ।। 
गुणोपास्तिफलोक्त्यर्थमेवं हेति श्रुतिः परा।।
यथोक्तार्थमुपासीनं प्रति प्रववृतेऽधुना ।। २८१ ।। 
वागादयोऽभिसंविष्टा जीवनार्थमनं यथा ।।
ज्ञातयोऽभिविशन्त्येवं तद्विदं जीवनार्थिनः ।। २८२ ।। 
भर्ता च संनिविष्टानां श्रेष्ठश्च गुणतो भवेत् ।।
यथोक्तगुणवैफल्यं पुर एता न चेद्भवेत् ।। २८३ ।। 
सर्वमेतद्वृथैव स्यान्न चेद्दीप्ताग्निमान्भवेत् ।। 
अन्नाद इत्यतो वक्ति साफल्यप्रतिपत्तये ।। २८४ ।। 
द्विषत्सु स्वेषु च न चेदाधिपत्यं तथाऽपि च ।।
प्रोक्तवैफल्यमाशङ्क्य ह्याहाधिपतितां फलम् ।। २८५ ।। 
प्राण आत्मेत्युपासीनो यथोक्तं फलमश्नुते ।।
तज्ज्ञातयोऽपि फलिनो यथा वागादयस्तथा ।। २८६ ।। 
प्राणसंस्पर्धिनो यद्वद्विनेशुरसुरास्तथा ।।
प्राणविद्विद्विषः सर्वे नालं भार्येभ्य एव च ।। २८७ ।। 
उद्बुभूषति यो द्वेषात्स्वेषु प्राणविदं प्रति ।। 
प्रतिस्पर्धी न सोऽलं स्याद्भरणाय कथंचन ।। २८८ ।। 
नासौ श्रेष्ठः पुरोगन्ता नान्नादोऽसुरवद्भवेत् ।। 
न च ज्ञातिष्वधिपतिः स्पर्धमानोऽनवेदिना ।। २८९ ।। 
सोऽग्रास्याङ्गिरसः प्रोक्तस्तत्रायास्यो यथा तथा ।।
निर्णीतः प्रागथेदानीमाङ्गिरस्त्वविनिर्णयः ।। २९० ।। 
पूर्वोक्तस्यानुवादोऽयं सोऽयास्येत्याद्युपक्रमः ।।
श्रुत्याऽऽङ्गिरस्त्वसिद्ध्यर्थमुच्यते न्यायपूर्वकम् ।। २९१ ।। 
सिद्धोऽङ्गानां रसः प्राणः प्राणोऽङ्गानां रसः कथम् ।। 
हीति हेतावतः प्राह तद्व्याख्यानाय चोत्तरः ।। २९२ ।। 
यस्मात्कस्माच्चिदङ्गाद्धि प्राण उत्क्रामतीह नुः ।।
नीरसं मत्तदेवाङ्गमाशु शुष्यति तत्र च ।। २९३ ।। 
यत एवमिदं दृष्टमन्वयव्यतिरेकः ।।
तस्मादाङ्गिरसः प्राणो ज्ञेय आत्मेति पण्डितैः ।। २९४ ।। 
कार्यस्य रूपभूतस्य कर्मणः करणस्य च ।।
न केवलं प्राण आत्मा नाम्नोऽप्यात्मेति भण्यते ।। २९५ ।। 
एवं सर्वात्मकत्वेन स्तुवन्प्राणं प्रयत्नतः ।।
आदरं कुरुते शास्रमुपास्यत्वाय देहिनाम् ।। २९६ ।।
बृहस्पत्यादिभिर्धर्मैरसोरन्यदुपासनम् ।।
विशिष्टमभिधित्स्वाह शास्रं पूर्ववदेव च ।। २९७ ।। 
वाग्व्यापृततमा दृष्टा यत उद्गीथकर्मणि ।।
देवता सैव न प्राण इत्याशङ्क्येदमुच्यते ।। २९८ ।। 
कौष्ठ्याग्निप्रेरितो वायुर्नानास्थानसमाहतः ।।
वर्णतामेति येनातः प्राण एव बृहस्पतिः ।। २९९ ।। 
यजुर्ब्रह्मेति श्रवणादन्ते साम्नो ग्रहादपि ।।
ऋग्यजुःसामनिर्देशः क्रमेणेति प्रतीयते ।। ३०० ।। 
सेति वाचोऽभिधानं स्यादमः प्राणाभिधा तथा ।।
सामोभयं समुदितं गुणप्राधान्यरूपतः ।। ३०१ ।।
एकार्थवृत्तिता यस्मात्तेनैकवचनं कृतम् ।। 
शब्दयोः सामयोस्तस्मात्प्राणः सामाभिधीयते ।। ३०२ ।। 
इतरस्यापि सामत्वं प्राणनिर्वर्त्यतो मतम् ।।
प्राण एव ततः साम युक्तो वागुपसर्जनः ।। ३०३ ।। 
निःशेषभूतसाम्याद्वा साम प्राणोऽभिधीयते ।।
प्रत्यगज्ञानहेतुत्वात्तज्जस्यऽऽनन्त्यमुच्यते ।। ३०४ ।। 
अतिसूक्ष्मशरीरा हि पुत्तिका प्लषिरुच्यते ।।
पुत्तिकादिशरीरेण समः प्राणस्तदाश्रयात् ।। ३०५ ।। 
मशकेभविराइदेहैः समः प्राणो यथोदितः ।।
तथा हैरण्यगर्भेण लिङ्गात्मा सम एव तु ।। ३०६ ।। 
वाय्वात्मनि समाप्तत्वात्करणानामशेषतः ।।
सर्वदेहसमत्वं स्यात्प्राणिकर्मानुरूपतः ।। ३०७ ।। 
प्रतिप्राणिपरिच्छेदो ज्ञानकर्मानुरोधतः ।।
धर्माधर्मानपेक्षः सन्नानन्त्येनावतिष्ठते ।। ३०८ ।। 
साम्न आप्नोति सायुज्यमैकात्म्यं प्राणरूपताम् ।।
समानलोकताऽनेन सालोक्यमिति शब्द्यते ।। ३०९ ।।
विकल्पासंश्रवाद्विद्वानश्नुतेऽतः फलद्वयम् ।।
वैचित्र्याद्भावनादेर्वा त्रिविधं फलमुच्यते ।। ३१० ।। 
भूयोल्पीयः फलत्वं चेत्तुल्यसाधनयोर्न तत् ।।
योगैश्वर्यात्समा सिद्धिः कालादेरीश्वराद्यतः ।। ३११ ।। 
एकमेव जगद्वीजमीशाभिप्रायहेतुतः ।।
भूरिनानाप्रभेदेन प्रत्यात्मं व्यवतिष्ठते ।। ३१२ ।। 
कुर्यान्मेरावणुधियमणौ मेरुधियं तथा ।।
सर्वत्राप्रतिधात्येव प्रत्यगज्ञो महेश्वरः ।। ३१३ ।। 
अतत्त्वज्ञस्य तमसो रज्ज्वज्ञानोरगादिवत् ।। 
अष्टावस्थाप्रभेदेन मिथ्याज्ञानं प्रजायते ।। ३१४ ।। 
प्रत्यगज्ञानविध्वस्तौ रज्ज्वज्ञानहताविव ।।
तत्कल्पितनिवृत्तिः स्यादष्टावस्थस्य बोधतः ।। ३१५ ।। 
अनात्मवस्तु सकलं प्रत्यगज्ञांनहेतुजम् ।।
यथा तथोत्तरत्रापि युक्तिभिश्चाभिधास्यते ।। ३१६ ।। 
औद्गात्रमेव चोद्गीथो भक्तिर्वा काचिदिष्यताम् ।। 
प्रसिद्धेरिति चेन्मैवमुद्गीथो ह्यसुरेव तु ।। ३१७ ।। 
उपसर्ग उदित्येप स चात्यन्तक्रियाश्रितः ।।
संयोज्य क्रिययाऽतस्तं व्याचष्टे श्रुतिरञ्जसा ।। ३१८ ।। 
उत्तब्धं विधृतं यस्मात्प्राणेन जगदित्वरम् ।। 
उत्प्राणोऽतः प्रसिद्धस्तु गुणादुद्गीथ उच्यते ।। ३१९ ।। 
अनया गीयते यस्माद्गीथा वाक्तेन भण्यते ।।
उच्च गीथा च तद्योगादुद्गीथ इति शब्द्यते ।। ३२० ।। 
उद्गाता नैमिषीयाणामयास्योपासनादभूत् ।।
अयास्यनामा सोऽगायद्वाचा प्राणप्रधानया ।। ३२१ ।। 
बृहस्पत्यादिभिर्धर्मैरुपास्यानमनो भवेत् ।।
भावनोत्कर्षतोऽतोऽयं विचारस्तं प्रतीष्यते ।। ३२२ ।। 
हृदयेनाभिसंबन्धाद्देवताऽत्र प्रजापतिः ।। 
Line २ miss ।। ३२३ ।।
वागीश्वरत्वादिन्द्रो वा यदि वा वर्णदेवता ।।
पदवाक्यस्वरस्थाननादादिविषयाऽपि वा ।। ३२४ ।। 
एवं विप्रतिपन्नेपु नानावादिषु निश्चितः।।
प्राणप्रधानया वाचा ह्ययास्योऽगायदित्यतः ।।
ब्रह्मदत्तश्चकारोच्चैः शपथं वादिनः प्रति ।। ३२५ ।। 
यदितोऽनप्रधानाया वाचो ह्यन्येन केनचित् ।। 
देवान्तरेण सोऽगायदयास्यः प्राणविग्रहः ।। ३२६ ।। 
सर्वप्रमाणभूतोऽभूदुद्गाता सत्रिणां पुरा ।।
विसंवादस्त्वभूत्तेषामुद्दिश्योद्गीथदेवताम् ।। ३२७ ।। 
उद्गाता नैमिषीयाणां मदभ्युपगताद्यदि ।।
प्राणवाग्द्वयतोऽन्येन देवेनासौ प्रयत्नवान् ।। ३२८ ।। 
उदगायत्तदा सोमो भक्ष्यमाणः शिरो मम ।।
मिथ्याभिवादिनः साक्षाद्विपातयतु सत्वरः ।। ३२९ ।। 
श्रुतिः समर्थयामास वाचेति शपथक्रियाम् ।।
शपथस्यापि मानत्वमस्मादेव तु कारणात् ।। ३३० ।। 
वाचः प्राणस्य च यत उद्गीथे व्यापृतिः स्फुटा ।।
प्राधान्येन तदन्येषां न तथा लक्ष्यते सदा ।। ३३१ ।। 
आकृत्यर्थाभिसंबन्धादभिधानस्य न श्रुतेः ।।
ब्रह्मदत्ताभिसंबन्धादनित्यत्वं प्रसज्यते ।। ३३२ ।। 
उद्गीथदेवतामेवं परीक्ष्याथाधुना श्रुतिः ।।
स्वादिधर्माभिसंबन्धं प्रचक्राम प्रभाषितम् ।। ३३३ ।। 
याजमानमिदं ज्ञानं स्वादेः प्राग्यत्समीरितम् ।।
पञ्चमाद्युक्तिदृष्ट्याऽस्य ह्येकवाक्यत्वहेतुतः ।। ३३४ ।। 
स्वसुवर्णप्रतिष्ठाधीरुद्गातुरिति गम्यते ।।
ऋत्विङ्नामाभिसंबन्धान्न त्वसौ यजमानगा ।। ३३५ ।। 
एष एवंविदुद्गातेत्यमुतो लिङ्गतो भवेत् ।।
उद्गातुरपि विज्ञानं दृष्टार्थत्वाच्च कारणात् ।। ३३६ ।। 
कर्त्राश्रितं स्वं विज्ञेयं माधुर्यादीह सामनि ।।
यतस्तद्धनवत्तस्मात्स्वरार्थं यत्नमाचरेत् ।। ३३७ ।। 
धनवन्तं यथा यत्नाद्दिदृक्षन्तीह संघशः ।।
तथा यत्नात्समीक्षन्ते स्वरसंपत्समन्वितम् ।। ३३८ ।। 
बाह्यवित्तेन संबन्धमुक्त्वाऽथान्तर्धनात्मना ।।
संबन्धं वक्तुकामेयं प्रचक्रामोत्तरा श्रुतिः ।। ३३९ ।। 
बाह्योऽस्य धर्मः सौस्वर्यं सौवर्ण्यं त्वान्तरं धनम् ।।
तदन्तरतमोऽनस्य प्रतिष्ठागुण उच्यते ।। ३४० ।। 
जिह्वामूलीयकादीनि ह्यष्टौ स्थानानि वागिह ।।
गानप्रतिष्ठाहेतुत्वाद्धीति हेतुवचस्तथा ।। ३४१ ।। 
अन्नप्रतिष्ठमागानमेक आहुर्विपाश्चितः ।।
अनिषेधाद्दूयोरेका प्रतिष्ठेहावसीयताम् ।। ३४२ ।।
अन्नस्य परिणामेऽनः स्थितो गीतित्वमेति हि ।। 
अनप्रतिष्ठा देहोऽतः श्रुत्येह प्रतिपाद्यते ।। ३४३ ।।
उपासनं विकल्पेन वागन्नास्व्यप्रतिष्ठयोः ।। 
वाक्प्रतिष्ठमुपासीत यदि वाऽन्नप्रतिष्ठितम् ।। ३४४ ।। 
यदर्थमतियत्नेन महिमाऽनस्य कीर्तितः ।।
अभ्यारोहजपः सोऽथ प्राप्तावसर उच्यते ।। ३४५ ।।
यथोक्तज्ञानवत्तायामिदं कर्म विधित्स्यते ।। 
कार्त्स्न्येन तस्य चोक्तत्वादतस्तदभिधीयते ।। २४६ ।। 
एवं विद्वत्प्रयोज्यत्वादत एव न सूत्रितम् ।।
नित्यकर्मेव सूत्रेषु तेन विद्वत्प्रयोज्यता ।। ३४७ ।। 
उद्गीथलिङ्गसंयोगाद्गानमात्रेऽस्य शक्तितः ।।
नियमोऽस्यैवकारेण पवमानेषु कथ्यते ।। ३४८ ।। 
ततोऽपि कालसंकोचं स वा इत्यादिनाऽनदत् ।। 
प्रस्तोता प्रस्तुयाद्यत्र तदैतानि जपेदिति ।। ३४९ ।। 
एतानीति च निर्देशाद्यजूंषीत्यवगम्यते ।।
श्रुतावेव च दृष्टत्वात्स्वरः शातपथो जपे ।। ३५० ।। 
जपकर्माभिधा चेयमभ्यारोह इतीष्यते ।।
योगिकी चाभिधा ज्ञेया क्रियायोगस्य संभवात् ।। ३५१ ।। 
हित्वाऽध्यात्मपरिच्छेदं दैवं वीजमतः परम् ।।
अभ्यारोहत्यनेनातो ह्यभ्यारोहो जपः स्मृतः ।। ३५२ ।। 
तिरोहितार्थरूपत्वान्मन्त्राणां न नृधीगतिः ।।
मन्त्रार्थं स्वयमेवातो व्याचष्टे श्रुतिरञ्जसा ।। ३५३ ।। 
पूर्वं पदार्थान्व्याख्याय पश्चाद्वाक्यार्थमव्रवीत् ।। 
फलं पश्चाद्यथोक्तस्येत्येष व्याख्याक्रमः श्रुतेः ।। ३५४ ।। 
यत्स्यात्स्वाभाविकं ज्ञानं यच्च कर्म स्वभावजम् ।।
तदधःपातहेतुत्वान्मन्त्रेऽसदिति भण्यते ।। ३५५ ।। 
सद्देवभावहेतुत्वाच्छास्रीये ज्ञानकर्मणी ।।
सत्पदेनाभिधीयेते मन्त्रेऽस्मिन्प्राग्यथोदिते ।। ३५६ ।। 
असन्मृत्युस्तयोर्ज्ञेयः पूर्वयोर्मृत्युहेतुतः ।।
अमृतं मृत्युघातित्वाच्छास्रीये ज्ञानकर्मणी ।। ३५७ ।। 
आसुरज्ञानकर्मभ्यां मां व्युत्थाप्याथ तज्जितेः ।।
गमयाऽऽशु ततो दैवे शास्रीये ज्ञानकर्मणी ।। ३५८ ।। 
मन्त्रार्थे यत्नमाहाथ ह्यमृतं मामिति श्रुतिः ।।
द्वितीयमन्त्रानूक्तिः स्यात्तमसो मेत्युदीरणम् ।। ३५९ ।। 
आपेक्षिकत्वान्मृत्युः स्याच्छास्रीये ज्ञानकर्मणी ।।
स्वार्थं फलमपेक्ष्यैते परार्थत्वात्तमो मते ।। ३६० ।। 
साधनात्तमसो मां त्वं ज्योतिः साध्यं नायमृतम् ।।
फलाप्त्यैव तमोध्वंसादमृतं मेत्यतोऽवदत् ।। ३६१ ।। 
पूर्वयोर्मन्त्रयोर्योऽर्थो विस्तरेणोदितः पुनः ।।
मन्त्रेण स तृतीयेन संक्षेपेणाभिधीयते ।। ३६२ ।। 
प्रसङ्गमुत्तरे मन्त्रे पूर्वयोरिव वीक्ष्य हि ।।
तिरोहितार्थतामाह नात्रेत्यादिवचः श्रुतिः ।। ३६३ ।। 
यथाप्रार्थितमागाय याजमानं फलं परम् ।।
त्रिष्वेव पवमानेषु यथा वागादिभिः पुरा ।। ३६४ ।। 
अथ यानीतराणीति ह्युद्गाताऽन्नाद्यमात्मने ।।
आगायेद्वचनात्कर्तुः कामयोगोऽपि गम्यते ।। ३६५ ।।
कस्मादात्मन आगायेदिति हेतुरिहोच्यते ।।
यस्मात्स एष एवंविदुद्गाताऽतोऽन एव सः ।। ३६६ ।। 
अतोऽलमात्मने कामानागातुं स्वामिने तथा ।।
यस्मादीश्वर उद्गाता कामावाप्तावतः शुभम् ।। ३६७ ।। 
तस्मात्तेषु वरं कामं यजमानो यथारुचि ।। 
नवसूद्गीयमानेषु तं वृणीताविचारयन् ।। ३६८ ।। 
प्रयोगानुगमे चैतद्दर्शनं येन चोद्यते ।। ३६९ ।। 
तस्मात्स्याद्देवतावाप्तिर्ज्ञानकर्मसमुच्चयात् ।।
तस्मान्न काचिदाशङ्का कर्मिणं प्रति विद्यते ।। ३७० ।। 
कर्महीनेऽपि विदुषि स्यान्न वेत्यतिशङ्क्यते ।।
तदाशङ्कापनुत्त्यर्थं तद्धैतदिति हि श्रुतिः ।। ३७१ ।। 
इहैव देवभूतत्वादाशङ्का किंनिबन्धना ।।
जपकर्मानवोधाभ्यां लोकप्राप्तौ हि शङ्क्यते ।।
ज्ञानादेव भवेन्नेति तद्धैतदिति हि श्रुतिः ।। ३७२ ।। 
जीवतो देवभूतस्य भावनोपचयात्कुतः ।।
देवाराप्तौ भवेच्छङ्का मनुष्यस्य तदाप्तिवत् ।। ३७३ ।। 
कर्मिणोऽपि हि देवाप्तिर्ज्ञानादेव न कर्मणः ।।
समुच्चयात्तु तत्प्राप्तावागमादेव निश्चितिः ।। ३७४ ।। 
तद्धैतत्प्राणविज्ञानं यथाव्याख्यातरूपकम् ।।
भवेल्लोकजिदेवेह कर्मशून्यमपि ध्रुवम् ।। ३७५ ।। 
न हैवालोक्यतायै नुरस्याऽऽशाऽपीह विद्यते ।।
इहैव लोकभूतत्वादप्राप्तेऽर्थे हि शङ्क्यते ।। ३७६ ।। 
इहैवाऽऽसुरभावस्य प्राणोऽस्मीत्यभिमानतः ।।
प्रध्वस्तत्वात्कुतः शङ्का तन्मूलासंभवाद्भवेत् ।। ३७७ ।। 
इदमत्र विचिन्त्य स्याज्ज्ञानकर्मसमुच्चयात् ।।
देवभावः किमुद्गातुर्यजमानस्य वाऽथ किम् ।। ३७८ ।। 
न समुच्चय उद्गातुः कर्माभावादिहेष्यते ।।
परकर्मप्रवेशात्स्यादुद्गाता न स्वकर्मणि ।। ३७९ ।। 
क्रियायोगाच्च तन्नाम्नो ज्ञानाभ्यासोऽपि दुर्लभः ।।
साक्षात्कृतिश्च संतत्या संततिश्च न विद्यते ।। ३८० ।। 
न च धीजन्ममात्रेण परमात्मप्रबोधवत् ।। 
संभाव्यो देवभावोऽस्य देवो भूत्वेति च श्रुतेः ।। ३८१ ।। 
उद्गतुर्विदुषो नापि परकीयेन कर्मणा ।।
समुच्चयप्रसिद्धिः स्यात्तयोर्भिन्नाश्रयत्वतः ।। ३८२ ।। 
यजमानस्य कर्मास्ति ज्ञानं तूद्गातृसंश्रयम् ।। 
समुच्चयोऽतस्तस्यापि भिन्नाधिष्ठानतो न च ।। ३८३ ।। 
मतं तद्याजमानं स्याज्ज्ञानं यत्प्रागुदीरितम् ।।
स्वयमेव कृतार्थत्वात्काऽपेक्षाऽस्यर्त्विजं प्रति ।। ३८४ ।। 
कर्मण्युद्गात्रपेक्षावज्ज्ञानेऽपीति मतं यदि ।।
उद्गातुरपि तत्तुल्यं नोद्गातर्ते क्रियां यतः ।। ३८५ ।। 
याजमानं यथा कर्म ह्याश्रित्य फलवद्भवेत् ।।
अन्नाद्यागानमुद्गातुस्तज्ज्ञानं तद्वदाश्रितम् ।। ३८६ ।। 
समुच्चयाच्चेदुभयोरुद्गातृयजमानयोः ।।
देवभावः किमर्थेयं तद्धैतदिति हि श्रुतिः ।। ३८७ ।। 
सर्वाश्रमाणां तर्हीदं सामान्येनाभिधीयते ।।
तद्धैतदिति सिद्धत्वादुद्गातृयजमानयोः ।। ३८८ ।। 
देवभावेन विज्ञानं संस्करोत्येव तद्धियम् ।।
परार्थमपि सत्कस्मादनपेक्षं न सिद्धये ।। ३८९ ।। 
इति श्रीबृहदारण्यकोपनिषद्भाष्यवार्तिके तृतीयं ब्राह्मणम् ।। ३ ।। 
अथ चतुर्थं ब्राह्मणम् ।
ज्ञानकर्मफलं चैतत्कर्मकाण्डप्रचोदितम् ।।
आत्मैवेत्यादिशास्रेण सृष्ट्यादौ कर्तृतोच्यते ।। १ ।। 
जगदुत्पत्तिसंहारस्थित्यादौ जगदात्मनः ।।
क्रियाधीफलभूतस्य स्वातन्त्र्यमुपवर्ण्यते ।। २ ।। 
स्तुत्याऽनया च वेदोक्तक्रियाज्ञानस्तुतिर्भवेत् ।।
कृता विवक्षितं त्वत्र सर्वमप्येतदीरितम् ।। ३ ।। 
वैदिकं साधनं ज्ञेयं ज्ञानकर्मात्मकं पुरा ।।
महानर्थफलायैव न मोक्षायेति निश्चितिः ।। ४ ।। 
वैदिकं साधनं सर्वमविद्योत्थत्वकारणात् ।।
तीव्रानर्थफलायेति ब्रह्मविद्याधिकारतः ।।
विवक्षितोऽर्थो यत्नेन तद्वैराग्यविधित्सया ।। ५ ।। 
यतोऽविरक्तः संसारान्नाऽऽत्मज्ञानाय कल्पते ।।
तदेतदात्मतत्त्वं हि पदनीयमितीरणात् ।। ६ ।। 
पुत्रादिभ्यस्तथा प्रेयानिति वक्ष्यति सादरम् ।। ७ ।। 
वेदोक्तं निखिलं पुंसः सत्त्वशुद्धिफलं स्मृतम् ।। 
कर्म ध्यानादिकं यत्नाच्छ्रेयोर्थिभिरनुष्ठितम् ।। ८ ।। 
सम्यक्संशुद्धधिषणः संसारं वेत्ति तत्त्वतः ।।
दृष्टसंसारतत्त्वश्च वैराग्यं संसृतेर्व्रजेत् ।। ९ ।। 
आविरिञ्चाद्विरक्तो हि संसारान्निविवृत्सति ।। 
न चोक्तज्ञानकर्मभ्यः सा निवृत्तिः प्रसिध्यति ।। १० ।। 
वाह्मनःकायकर्मभ्यस्तत्साध्यकटुकत्वतः ।।
व्युत्थायानर्थनिःसारसाधनान्यनुमार्गति ।। ११ ।। 
नित्यान्यपि च कर्माणि तत्संस्कारफलाश्रयात् ।।
परित्यजति सर्वाणि कृत्स्नसंसारदोषदृक् ।। १२ ।। 
संसारवह्निजं दुःखं संभावयति ना परम् ।।
भूयो दुःखं किमन्यत्स्यान्नित्यानुष्ठानहानितः ।। १३ ।। 
मुक्तेर्बिभ्यत इत्यादि तथाच श्रुतिशासनम् ।।
तन्मूला च स्मृतिः साक्षाद्वेदानित्यादिका स्फुटा ।। १४ ।। 
अविज्ञातं परं तत्त्वं जनिमत्कारणं श्रुतौ ।। 
आन्त्यात्कार्यात्तदेव स्यात्सर्वकार्यविशेषणम् ।। १५ ।। 
तेन तेनाऽऽत्मकार्येण स्वात्माभासतमोवधिः ।।
विशिष्टः समृजे विष्णुस्तेजोबन्नादि मायया ।। १६ ।। 
अविद्ययाऽस्य स्रष्ट्वत्वं कूटस्थस्यापि सर्वदा ।।
यथावस्तुधियः सूतेः प्राङ्नित्यं तेन तन्मतम् ।। १७ ।। 
ज्ञानकर्मादितन्त्रं सत्सूवं जज्ञे ततो विभोः ।।
ज्ञानक्रियाशक्तिमद्यद्यत्रेदं जगदाहितम् ।। १८ ।। 
विराडपि ततो जातस्रैलोक्यात्मकदेहवान् ।।
यथोक्तज्ञानकर्मभ्यां मनोर्जन्म ततोऽपि च ।। १९ ।। 
या महाप्रलयात्सृष्टिः सा विरिञ्चस्य वक्ष्यते ।। 
आन्तरप्रलयाद्या तु विराजोऽधीयमुच्यते ।। २० ।। 
स वै शरीरी प्रथमः स वै पुरुष उच्यते ।।
आदिकर्ता स भूतानां ब्रह्माऽग्ने समवर्तत ।। २१ ।। 
प्रत्यग्भूतः परार्थेभ्यो योऽनन्यानुभवं प्रति ।।
प्रथते स इहाऽऽत्मेति जगत्यस्मिन्निगद्यते ।। २२ ।। 
आत्माभासैकसंसिद्धेस्तदज्ञानसमुद्भवम् ।।
आत्मैव भण्यते मोहात्तदात्माव्यतिरेकतः ।। २३ ।। 
एवेत्यवधृतावेतदात्मीयार्थनिषेधकृत् ।। 
मन्वादि जन्मनः पूर्वमात्मैवेदमभूज्जगत् ।। २४ ।। 
अध्यात्मादिविभागे स्यादात्मात्मीयादिभेदधीः ।।
तस्मिन्नसति सा न स्यादपेक्षाविरहाद्विभोः ।। २५ ।। 
मिथोपास्तव्यपेक्षं हि नामरूपादिमज्जगत् ।।
प्रत्यह्मात्रप्रमाणं स्यात्पराङेवैति चित्रताम् ।। २६ ।। 
अपामार्गलतेवायं विरुद्धफलदो भवः ।।
प्रत्यग्दृशां विमोक्षाय संसाराय पराग्दृशाम् ।। २७ ।। 
व्याकृताव्याकृतं विश्वं प्रत्यक्प्रत्ययमात्रकम् ।।
मोहोत्थाहमितिज्ञानाद्भयारत्यादिमद्भवेत् ।। २८ ।। 
अहंममेतिविज्ञानं विद्यया ध्वंमितं यदा ।।
तदाऽद्वये दृशौ दृष्टे न भयादि तमोहतेः ।। २९ ।। 
इदं धीनामगम्यं यच्चित्रं सत्प्रथते हिरुक् ।। 
मन्वादि सृष्टेस्तत्पूर्वमात्मैवाभूदिदं जगत् ।। ३० ।। 
एतावद्वास्तवं वृत्तं मोहोत्थं भण्यतेऽधुना ।। 
कोशपञ्चकतां यातः प्रत्यगज्ञानतो यतः ।। ३१ ।। 
स एष परमोऽप्यात्मा कामाविद्याद्युपप्लवात् ।।
संवृत्तः पुरुषाकार इत्यनुक्रोशतीव नः ।। ३२ ।। 
आनन्दाद्यन्नपर्यन्तान्कारणेतररूपिणः ।।
पुरुषादिप्रकारांस्तान्प्रत्यक्तत्त्वानलक्षयत् ।। 
पुरुषविध इत्युक्त्या ह्यूर्ध्वं चैवं प्रवक्ष्यते ।। ३३ ।। 
वाह्मनःप्राणकोशांस्रीन्विराडन्नमयः स्वयम् ।।
तद्धेदमिति चाऽऽनन्दो नैवेहेति तथोच्यते ।। ३४ ।। 
अग्निर्मूर्धेति च तथा मन्त्रेणापि प्रकाशितः ।।
सामानाधिकरण्यं च तद्धेदमिति युक्तिमत् ।। ३५ ।। 
पृथिव्याद्यक्षरान्तश्च प्रश्नो वाचक्नवस्तथा ।। ३६ ।।
प्रत्यग्दृष्ट्यनुविद्धाहंप्रत्ययैकप्रमाणकः ।।
सोऽनुवीक्ष्याऽऽत्ममोहोत्थदृष्ट्याऽविद्योत्थरूपकम् ।। ३७ ।। 
यदभ्यस्तं पुराऽस्याभूदहमेवेदमित्यदः ।।
दर्शनं तदपेक्ष्यायमनुशब्दः प्रयुज्यते ।। ३८ ।। 
अहमेवेदमस्मीति दर्शनं यत्सुभावितम् ।।
तत्फलं यत्तदन्वीक्ष्य नाऽऽत्मनोऽन्यद्ददर्श सः ।। ३९ ।। 
तस्मादर्थान्तरासूतेरेकपिण्डात्ममात्रतः ।।
नापश्यदपरं किंचित्सोऽहमित्यभ्यधादथ ।। ४० ।। 
त्रैलोक्यात्मकदेहात्मा नापश्यदपरं पृथक् ।।
भिन्नार्थानभिसंवन्धात्प्रतीच्येवास्य धीरभूत् ।। ४१ ।। 
सशब्दं दर्शनं यादृक्प्रागभ्यस्तं तथैव सः ।।
व्याजहार फलावस्थो ह्यहमित्यात्मवाचकम् ।। ४२ ।। 
उपासनार्थं नामास्य तस्योपनिषदित्यतः ।।
अतोऽहमित्यनेनैव ह्यात्मनाऽऽत्मानमभ्यधात् ।। ४३ ।। 
अहमित्यभ्यधादग्रे यस्मादात्मानमात्मना ।।
अहंनामाभवत्तस्माद्विराडेष प्रजापतिः ।। ४४ ।। 
तत्कार्यगेण लिङ्गेन ज्ञापयन्कारणाभिधाम् ।।
तस्मादपीति वक्त्येतां प्रसिद्धिं लोकसाक्षिकीम् ।। ४५ ।। 
यथोक्तमहिमः कस्मात्संवृत्तः पुरुषो विराट् ।। 
इतिहेतूपदेशाय स यदित्यादि भण्यते ।। ४६ ।। 
मिथो जिगीषतां पुंसां ज्ञानकर्मादिसाधनैः ।।
पुरा देवात्मतां योऽगात्प्लुष्टास्तेनेतरे जिताः ।। ४७ ।। 
वैराजपदसंप्रेप्सोर्यजमानमहाजनात् ।।
एनांस्यौषद्यतोऽग्रेऽतः संवृत्तः पुरुषाभिधः ।। ४८ ।।
औषत्स्वान्पाप्मनः पूर्वं ज्ञानाद्यतिशयाग्निना ।। 
वैराजपदलिप्सुभ्यस्तेनासौ पुरुषाभिधः ।। ४९ ।। 
यथोक्तोपासनफलं वक्ष्यामीत्युत्तरं वचः ।।
ओषतीत्यादिकं ज्ञेयं वेदोपासीत यः सदा ।। ५० ।। 
योऽसावतीन्द्रियोऽग्राह्यः सूक्ष्मोऽव्यक्तः सनातनः ।।
सर्वभूतमयोऽचिन्त्यः स एव स्वयमुद्वभौ ।। ५१ ।। 
पुरुषोऽस्मीत्युपास्त्यर्थं पुरुषार्थोऽयमुच्यते ।।
ओषतीत्युक्तितः साक्षाद्गुणोपास्तिफलश्रवात् ।। ५२ ।। 
अभिष्टुतं प्रयत्नेन फलं यज्ज्ञानकर्मणोः ।। 
एवंमहिममप्येतत्संसारं नात्यवर्तत ।। ५३ ।। 
प्रत्यग्याथात्म्यविज्ञानविरहादन्यसाधनः ।।
यावत्किंचित्फलं नादः सर्वानर्थनिवृत्तये ।। ५४ ।। 
निरस्तातिशयं कर्म ज्ञानं चाऽऽप्यापि बालवत् ।।
यतोऽबिभेदविद्यावानतोऽसावस्मदादिवत् ।। ५५ ।। 
न ह्यविद्यामनादाय वस्तुयाथात्म्यसंश्रयात् ।।
कश्चिद्बिभेत्यबिभेच्च तेनाविद्वान्प्रजापतिः ।। ५६ ।। 
प्रत्यग्याथात्म्यविद्यैव निःशेषपुरुषार्थकृत् ।। 
इत्येतत्प्रतिपत्त्यर्थं विराट्स्थानस्य कुत्सनम् ।। ५७ ।। 
यतोऽविभेद्विराद्पूर्वमेकाक्यस्मीति मूढवत् ।।
तस्मात्तत्कार्यभूतोऽज्ञ एकाक्यद्य बिभेति ना ।। ५८ ।।
एवं भयाभिभूतः स ईक्षांचक्रेऽथ लोकवत् ।। 
भयाहेतु यथातत्त्वदर्शनं कृतवान्विभुः ।। ५९ ।। 
स्रजीव कल्पिताहिर्ना तत्र्रासादाकुलेन्द्रियः ।।
आलोचयेद्यथातत्त्वं भीध्वस्तौ तद्वदीश्वरः ।। ६० ।। 
आलोचयन्यथातत्त्वमपास्तध्वान्ततद्भवम् ।।
अनन्यानुभवं साक्षाद्ददर्शैकात्म्यमात्मनि ।। ६१ ।। 
प्रत्यग्याथात्म्यविज्ञानशिखिप्लुष्टमहत्तमाः ।।
आप्ताशेषपुमर्थोऽथ सोऽमन्यत ततो विराट् ।। ६२ ।। 
देहेन्द्रियमनोबुद्धिभावाभावादिसाक्षिणम् ।।
प्रत्यञ्चं मदिति प्राह तदृष्ट्या नेक्षते द्वयम् ।। ६३ ।। 
प्रतीच्येव यदेहाऽऽत्मा प्रत्यगात्मानमीक्षते ।। 
अन्वयव्यतिरेकाभ्यां ब्रह्मस्मीति  तदेक्षते ।। ६४ ।। 
प्रत्यग्दृष्ट्या तदज्ञानतज्जं नैवेक्षते स्वतः ।।
ब्रह्मप्रतीचोरैकात्म्यात्तदूरीकृत्य गर्जति ।। ६५ ।। 
प्रत्यक्तां मदिति प्राह त्वन्यन्नास्तीति चैकताम् ।।
कस्मादिति च हेतूक्तिर्भीत्याचिक्षिप्सया परम् ।। ६६ ।। 
प्रत्यक्ता ब्रह्मणो यस्माद्ब्रह्मता चाऽऽत्मनः स्वतः ।। 
एवं सति कुतो मे भीरिति विद्वांस्रपायते ।। ६७ ।। 
ब्रह्मविद्यामृते नान्यद्भयहेतुविनाशकृत् ।।
संभाव्यमिति नः प्राह तत एवेति च श्रुतिः ।। ६८ ।। 
प्रत्यगज्ञानमेवैकं भीतिहेतुर्भवेद्यदि ।। 
तत एवेति वचनं तदेवं स्यात्समञ्जसम् ।। ६९ ।। 
कस्माद्ध्यभेष्यदिति च पूर्वोक्तार्थसमर्थनम् ।।
श्रुत्याऽकारि कुतो भीतिर्ध्वस्ताज्ञानतदुद्भवे ।। ७० ।। 
प्रजापतेराविरभूत्कुत एकत्वदंर्शनम् ।।
शास्राचार्यादितद्धेतोरसत्त्वात्तदसंभवः ।। ७१ ।। 
अन्यानपेक्षं तदभूदिति चेन्नैवमिष्यते ।। 
अस्मदादेरपि तथा प्रसङ्गः स्यान्न चेक्ष्यते ।। ७२ ।। 
मतं जन्मान्तराभ्याससंस्कारोत्थमिदं यदि ।।
नैरर्थक्यप्रसक्तिः स्यात्सम्यग्ज्ञानस्य सर्वतः ।। ७३ ।। 
दग्धाशेषान्तरायस्य विराजोऽपि महत्तमः ।।
नाधाक्षीदात्मविद्या नः काऽऽशाऽविद्यापनुत्तये ।। ७४ ।। 
अन्त्य एव तमोघाती प्रत्ययश्चेन्मतं यदि ।।
स्यादनैकान्तिको हेतुरन्यान्त्येष्वसमीक्षणात् ।। ७५ ।। 
नान्त्योऽविद्यापनुद्बोध इति सर्वत्र गम्यताम् ।।
ऐकात्म्यवस्तुबोधित्वादुपान्त्यप्रत्ययो यथा ।। ७६ ।। 
स्याद्वा सत्साधनोत्पत्तेर्लोकवज्ज्ञानमात्मनः ।।
यथेह कार्यकरणैः पुण्यकर्मोद्भवैर्नृणाम् ।। ७७ ।। 
प्रज्ञा मेधा स्मृतिः स्थैर्ये ज्ञानादाववसीयते ।। 
वैशारद्यं तथैव स्याद्विराजोऽपि महाधियः ।। ७८ ।। 
ज्ञानमप्रतिघं यस्य वैराग्यं च जगत्पतेः ।।
ऐश्वर्यं चैव धर्मश्च सहसिद्धमिति स्मृतिः ।। ७९ ।। 
सहैव सिद्धं चेज्ज्ञानं भीतिहेतोरसंभवः ।।
ध्वान्तापध्वंसिरविणा न तमः सह जायते ।। ८० ।।
नैवमन्योपदेशार्थप्रतिषेधपरत्वतः ।।
सहसिद्धगिरस्तस्मान्नैष दोषः प्रसज्यते ।। ८१ ।। 
श्रद्धातात्पर्यशुश्रूषाप्रणिपातादि साधनम् ।।
विद्याजन्मैकहेतूनां वैफल्यं चेन्न तद्यतः ।। ८२ ।। 
गुणवद्दोषवद्रूपविकल्पितसमुच्चितम् ।।
विद्याजन्मैकहेतुत्वाल्लोकवत्स्यात्समञ्जसम् ।। ८३ ।। 
रूपादिज्ञानसंभूतौ तद्धेतूनामनेकधा ।।
विकल्पो दृश्यते लोके तथेहापीति निश्चितिः ।। ८४ ।। 
गुणवद्दोषवत्त्वं च तथैव च समुच्चयः ।।
प्रबोधोत्पत्तिहेतूनां दृष्टो बोधादिकार्यकृत् ।। ८५ ।। 
वृषदंशादयो रात्रौ नेत्रगोचरसंगति - 
मात्रेण रूपं वीक्षन्ते नापेक्षन्ते ततोऽपरम् ।। ८६ ।। 
अतीतानागताद्यर्थज्ञानोत्पत्तौ च हेतुताम् ।।
योगिनां मन एव स्यादस्माकं सर्व एव तु ।। ८७ ।। 
दोषवद्गुणवत्त्वेन विकल्पोऽनेकधा पुनः ।।
मातृमानप्रमेयाणां गुणावद्दोषवत्त्वतः ।। ८८ ।।
नातिक्रान्तभवे त्वासीह्ब्रह्मविद्या प्रजापतेः ।।
इत्येतद्गम्यतेऽविद्याभयारत्यादिमत्त्वतः ।। ८९ ।। 
विद्यायां चेन्न मोक्षोऽभूत्कस्याऽऽशा नो वृथा भवेत् ।।
मोक्षे भयश्रुतेर्नार्थस्तत्र को मोह इत्यतः ।। ९० ।। 
एकाकिनो विराजो वाऽविद्यासंवीतचेतसः ।।
पूर्वजन्मोत्थसंस्काराद्भयमाविरभूदिह ।। ९१ ।। 
भयप्रध्वंसिनं हेतुमीक्षांचक्रेऽथ जातभीः।।
मत्तो यन्नान्यदस्तीति ह्यथ कस्माद्विभेम्यहम् ।। ९२ ।। 
एक एवाहमस्मीह द्वितीयाद्धि भयोत्थितिः ।।
द्वितीयो न मदन्योऽस्ति कस्माद्धोतोयं मम ।। ९३ ।। 
तत एव विराडैक्यविज्ञानादेव तद्भयम् ।।
वीयाय न परज्ञानादतोऽरतिरपीष्यते ।। ९४ ।।
एकाक्यस्मीतिविज्ञानात्र्रैलोक्यात्मैकगोचरात् ।।
अगाद्भयं यतोऽतोऽभूदरतिस्तस्य कामिनः ।। ९५ ।। 
सम्यग्विज्ञानविध्वस्तावविद्यायाः कुतोऽरतिः ।।
ध्वस्तान्ध्यस्यापि सा चेत्स्यादनिर्मोक्षः प्रसज्यते ।। ९६ ।। 
नाविद्याघातिविज्ञानाद्भयध्वस्तिरभूद्विभोः ।।
अरत्युद्भूतिलिङ्गेन ह्ययमर्थोऽवसीयते ।। ९७ ।। 
न चेहावसरोऽस्त्यस्य सम्यग्ज्ञानस्य कश्चन ।।
पिण्डसृष्टौ प्रवृत्तायां नाकस्माज्ज्ञानगीः शुभा ।। ९८ ।। 
प्रक्रियानुचितं वस्तु सुसाध्वपि समीरितम् ।।
अकालकुसुमानीव नैव प्रीतिकरं सताम् ।। ९९ ।। 
मिथुनारतिमोहादेः प्रत्यग्याथात्म्यवेदिनः ।।
आगमैस्तु निषिद्धत्वात्कुतस्तस्येह संभवः ।। १०० ।। 
आत्मक्रीड आत्मरतिक्रियावानिति चाऽऽगमः ।। 
तथाऽऽत्ममिथुन इति यस्त्वात्मरतिरित्यपि ।। १०१ ।। 
कार्यकारणसंबन्धः साविद्यस्यैव युक्तिमान् ।।
अपूर्वानपराद्युक्तेर्न ध्वस्तान्ध्यस्य युज्यते ।। १०२ ।। 
अप्युत्पन्नात्मबोधानामधिकारासमाप्तितः ।।
अरत्यादि यथा दृष्टं तथैव स्यात्प्रजापतेः ।। १०३ ।। 
अप्रविष्टस्वभावस्य सशब्देन परिग्रहात् ।।
स एष इत्यत्र वाक्ये नैवाऽऽकस्मिकशब्दनम् ।। १०४ ।। 
असंतोषाक्षमाहेतोश्चेतसो याऽनवस्थितिः ।। 
सा विध्वस्तात्ममोहस्याप्यरतिः संबभूव ह ।। १०५ ।। 
यतोऽरतिग्रहग्रस्तधिषणोऽभूत्प्रजापतिः ।।
एकाकी तेन तत्सृष्टावेको न रमते नरः ।। १०६ ।। 
श्रौत्वाऽनया प्रसिद्ध्या तु कार्यलिङ्गेश्च कारणम् ।।
सदाऽनुमिन्वते सांख्यास्तथा चान्येऽपि वादिनः ।। १०७ ।। 
अरत्यपनुनुत्सुः सन्स द्वितीयं यथारूचि ।। 
विराडैच्छदृतेऽविद्यां नेच्छेशस्योपपद्यते ।। १०८ ।। 
सोऽरत्यतिग्रहाविष्टस्तदपध्वस्तये विराट् ।।
संसक्तजायापुंमानो यावांस्तावान्वभूव ह ।। १०९ ।। 
स्रीपुमांसौ परिष्वक्तौ यावन्मानौ बभूवतुः ।।
स तावत्परिमाणोऽभूद्योगेन परमेश्वरः ।। ११० ।। 
इच्छामात्रमरत्युत्थं पुंस्यलब्धस्थिति स्रियम् ।।
प्रयुङ्के योग्यतस्तस्यास्तदलब्ध्वाऽरतिः प्रभोः ।। १११ ।। 
उपस्थिते च मनसि तस्य योषिदभूत्क्रतोः ।।
सत्यसंकल्पहेतोः स स्रीसक्त इव चाभवत् ।। ११२ ।। 
मिथुनद्वारिका याऽस्य सृष्टिः सैवैधुनोच्यते ।।
यतोऽसाविममेवाथ द्विधाऽऽत्मानमपातयत् ।। ११३ ।। 
इममेवेत्यवधृतेर्न विराजो द्विधाऽभिधा ।।
यः स्रीपुंस्परिमाणोऽभूत्स एवातो द्विधाकृतः ।। ११४ ।। 
पातनादेव निर्वृत्तेः पतिपत्न्यौ जगत्यपि ।।
योषिद्विदलवद्भाति पुंसः शुक्त्यादिभागवत् ।। ११५ ।। 
स्त्याकाङ्क्षो हि तु भागोऽयं पुमाकाशस्ततः स्रिया ।।
सम्यगापूर्यते व्योम शुक्तिसंपुटवद्ध्रुवम् ।। ११६ ।। 
विराजममृजद्ब्रह्मा सोऽसृजत्पुरुषं विराट् ।।
पुरुषं तं मनुं विद्धि यस्येयं मानवी प्रजा ।। ११७ ।। 
तां स्रियं मैथुनेनाथ मनुः समभवत्तदा ।।
स्वकर्मभिर्नियुक्तः संस्तथा चोत्पाद्य कर्मभिः ।। ११८ ।। 
भूरिजात्यभिसंबन्धो जन्यकर्मवशात्स्रियाः ।।
मनोश्चैवं समर्जेदमापिपीलिकमात्मनः ।। ११९ ।।
द्वंद्वयुक्तं जगत्यस्मिन्यावत्किंचित्समीक्ष्यते ।। 
तदस्राक्षीन्मनुः सर्वे स्रीपुंद्वंद्वप्रयोगतः ।। १२० ।। 
मनोः सशतरूपस्य पिण्डसृष्टिरिहोदिता ।।
सोमाग्नीन्द्रादिका याऽपि साऽप्युक्तवदपेक्ष्यसः ।। १२१ ।। 
जगत्सृष्ट्वाऽऽत्मनः साक्षाज्ज्ञानकर्मादिसाधनः ।।
अवेत्सृष्टं जगत्स्रष्टा ह्यहं वावाखिलं जगत् ।। १२२ ।। 
अहं वाव जगत्सृष्टं यतोऽसृक्ष्यहमेव तत् ।। 
सृष्टिनामा मनुर्जात एतस्मादेव कारणात् ।। १२३ ।। 
यथा मनुरिदं सृष्टमहमस्मीत्यबुध्यत ।।
एवमन्योऽपि यो वेद सृष्टिकृत्स्यादसावपि ।। १२४ ।। 
मृष्टानामथ भूतानामग्न्यादिप्रमुखा इमाः ।। 
अनुग्रहीत्रीर्वक्ष्यामीत्यतः प्रववृते श्रुतिः ।। १२५ ।।
भेदादधिकृतेरेषामग्न्यादीनामनेकधा ।।
भेदो वर्णेष सर्वेष ब्रह्मक्षत्र्रादिलक्षणः ।। १२६ ।। 
अनुग्राहकदेवानां सर्गोऽयं प्रस्तुतो महान् ।।
तत्राग्नेरुदितोत्पत्तिर्न त्विन्द्रादेरिहोत्यते ।। १२७ ।। 
अविद्याधिकृतौ तेषां सृष्टिरूर्ध्वे प्रवक्ष्यते ।।
कर्माधिकृतिसंबन्धप्रतिपत्त्यर्थमेव तु ।। १२८ ।। 
तं सर्गमुक्तवत्सर्वमपेक्ष्येहोपसंहृतिः ।।
अविद्वद्देवताभित्तिप्रतिषेधाय सांप्रतम् ।। १२९ ।। 
गुणोत्पत्तिक्रियारूपस्तुतिनामाद्युपाधिभिः ।।
विभित्सन्ति स्वतोऽभिन्नां देवतां मूढदृष्टयः ।। १३० ।। 
यदिदं कर्मिणः प्राहु कर्मभूमावमेधसः ।।
अमुमग्निममुं सोमं यजेति यजिसंश्रवात् ।। १३१ ।। 
यजेति लिङ्गान्निन्दैषा कार्मिणामेव गम्यते ।।
न तु विध्वस्तमोहानां प्रत्यङ्भात्रैकशायिनाम् ।। १३२ ।। 
यस्त्वात्मरतिरेव स्यादात्मतृप्तश्च मानवः ।।
आत्मन्येव च संतुष्टस्तस्य कार्यं न विद्यते ।। १३३ ।। 
उत्पन्नैकात्म्ययाथात्म्यभास्वद्विज्ञानभास्कर -
संप्लुष्टाविद्याबहुलतमसां कर्मनिह्नुतिम् ।। १३४ ।। 
सर्वकर्माधिकाराणां निषेधं प्रत्यपीपदत् ।।
पुराणः शाश्चतो विष्णुः प्रपन्नाय किरीटिने ।। १३५ ।। 
मिथो भिन्नं यदाहुस्त एकैकं देवमध्वरे ।।
तदसत्प्रतिपत्तव्यं यतोऽभिन्नैव देवता ।। १३६ ।। 
भेदग्राहि न नो मानं घटादावपि विद्यते ।।
किमु निःशेषभिन्नार्थव्यापिन्यात्मन्यसौ मयि ।। १३७ ।। 
नाभावारादिवद्विश्चमध्यात्मादिविभागवत् ।। 
ओतप्रोतात्मना तस्थौ विराट्मूत्रादिवस्तुषु ।। १३८ ।। 
विविधाऽस्यै व सा सृष्टिरिता हेतुसमीरणम् ।।
कारणं न विहायेह कार्यमन्यत्र वर्तते ।। १३९ ।। 
यत एवमतो देवाः सर्वेऽपि स्युः प्रजापतिः ।।
तस्यां तस्यामधिकृतौ तत्तद्रूपं प्रपद्यते ।। १४० ।। 
एक एव तु विश्वात्मा मायया मोहयञ्जगत् ।। 
एकतां बहुतामेति कुम्भवन्मणिसंश्रय़ात् ।। १४१ ।। 
अभिन्न एव भूतात्मा प्रतिभूतसमाप्तितः ।।
एकधा बहुधा चैव दृश्यते जलचन्द्रवत् ।। १४२ ।। 
अत्र विप्रतिपद्यन्ते तदन्यात्मनिषेधिनः ।।
हिरण्यगर्भ एवाऽऽत्मा यः परात्मेति गीयते ।। १४३ ।। 
संसार्येवेह स इति तथाऽन्येऽपि प्रचक्षते ।।
पक्षयोरनयोः श्रेयान्कः पक्ष इति चिन्त्यते ।। १४४ ।। 
विरिञ्च एव तु परो मन्त्रब्राह्मणवाक्यतः ।।
इन्द्रमित्यादिमन्त्रोक्तिरेष ब्रह्मेति च श्रुतिः ।। १४५ ।।
एतमेके वदन्त्यग्निं योऽसावितिस्मृतेरपि ।।
संसार्येव स विज्ञेयः श्रुतिमन्त्रस्मृतीरणात् ।। १४६ ।। 
पाप्मदाहारतिभीतिमर्त्यत्वादिश्रुतेर्मितेः ।।
हिरण्यगर्भमिति च स्मार्तान्यपि वचांसि नः ।। १४७ ।। 
ब्रह्मा विश्वसृजो धर्म इति कर्मफलात्मता ।। 
स्मृत्याऽप्यभाणि बहुशः कस्य संसारिरूपता ।। १४८ ।। 
मिथोविरुद्धवादित्वाद्दूयोरागमयोरपि ।।
अप्रामाण्यप्रसक्तिश्चेन्न क्लृप्त्यन्तरसंश्रयात् ।। १४९ ।। 
प्रत्यगज्ञानजाऽनेकविविधोपाधिसंगतेः ।।
विरुद्धार्थत्ववचसां स्यादेकत्रापि संभवः ।। १५० ।। 
अपास्ताविद्यातज्जत्वादस्थूद्युक्तिगोचरः ।।
स्वाभासाविद्योपाधिः सन्साक्ष्यन्तर्यामितां व्रजेत् ।। १५१ ।। 
तथा हिरण्यगर्भत्वं बुद्ध्युपाधिः स एव तु ।।
तमःसत्त्वरजोयोगाद्याति क्षेत्रज्ञतामजः ।। १५२ ।। 
अभिन्नबुद्ध्याऽभिन्नत्वं भिन्नधीभिश्च भिन्नताम् ।।
एति चित्स्वतमोहेतोर्म किंचिदपि दुःस्थितम् ।। १५३ ।। 
अशनायावदुत्पत्तेरुत्पन्नाः प्राणिनोऽखिलाः ।।
अत्तारोऽतोऽन्नविरहान्नालं स्थानाय संहताः ।। १५४ ।। 
तस्मात्सोमान्नसृष्ट्यर्थं परो ग्रन्थोऽवतार्यते ।।
यत्किंचेदं जगत्यस्मिन्नार्द्रं वस्तूपलक्ष्यते ।।
रेतसस्तत्ससर्जेश उत्पन्नस्थितयेऽशनम् ।। १५५ ।। 
जगत्कारणरूपिण्य आपो रेतोभिधा इह ।।
सोम एवेत्यवधृतेरग्नीषोमव्यवस्थितिः ।। १५६ ।। 
नानाक्रियाभिसंबन्धादग्निः सोमश्च गम्यताम् ।। १५७ ।।
सोम एवेति तं विद्याद्यद्यग्निरपि हूयते ।।
सोमोऽप्यग्निरिति ज्ञेयो यदि तत्रापि हूयते ।। १५८ ।। 
द्वेधा भिन्नं जगत्सर्वमन्नमन्नाद एव च ।।
अन्नं चराचरं कृत्स्नमन्नादः प्राण उच्यते ।। १५९ ।। 
फलाभिधित्सयेदानीं देवसृष्टिविदः श्रुतिः ।।
प्रवर्ततेऽथ सैषेति तत्स्तुतिस्तावदुच्यते ।। १६० ।। 
अनुग्राहकदेवानां या सृष्टिरुदिता पुरा ।।
अतिसृष्टिरनुग्राह्यसृष्टेः सा स्यात्प्रजापतेः ।। १६१ ।। 
अश्रेयोभ्योऽनुग्राह्येभ्यः ससर्ज श्रेयसः सुरान् ।।
यतोऽतिसृष्टिस्तेनेयं यैषेहाग्न्यादिरीरिता ।। १६२ ।। 
मर्त्यो वा यजमानः सन्नस्राक्षीदमृतान्सुरान् ।।
अतिसृष्टिरतः प्रोक्ता साऽतिसाध्वीति निश्चिता ।। १६३ ।। 
प्रजापतिरिवैतस्यां सृष्टौ स्यात्सर्गकृन्नरः ।। 
यथोक्तसृष्टिविद्यः स्यात्तस्यैतत्फलमीरितम् ।। १६४ ।। 
अविद्यापटसंवीतचक्षुषामियदेव तु ।।
वैदिकं साधनं ज्ञेयं ज्ञानकर्मस्वभावकम् ।। १६५ ।। 
कर्त्रादिकारकापेक्षं विरिञ्चान्तफलप्रदम् ।।
व्याकृतं तदशेषेण श्रुत्या व्याख्यायि यत्पुरा ।। १६६ ।। 
अथैतस्य यथोक्तस्य साध्यसाधनरूपिणः ।।
जगतो व्याकृतस्याभूद्बीजावस्थाऽविनश्चरी ।। 
तन्निर्दिदिक्षया यत्नात्प्रवृत्तैषा परा श्रुतिः ।। १६७ ।। 
संसृत्यनर्थस्य यतो निदानं सैव नापरम् ।।
यतो मूलमनर्थानामात्माज्ञानं जगत्यपि ।। १६८ ।। 
तद्ध्वंसादेव निःशेषपुमर्थाप्तिरतो भवेत् ।।
जिहासितस्यानर्थस्य हेतुः स्यात्सशरीरता ।। १६९ ।। 
न वै सशरीरस्येति श्रुतेरध्यवसीयते ।।
धर्माधर्मौ च देहस्य योनिरित्यागमाश्रयात् ।। १७० ।। 
विहितं प्रतिषिद्धं च कर्म मूलं तयोरपि ।।
न ह्यक्रियस्य संबन्धो धर्मोणास्तीतरेण वा ।। १७१ ।। 
नाकारकस्य जगति क्रियया संगतिस्तथा ।। १७२ ।।
तद्भावभावहेतुत्वात्कारकत्वस्य कारणम् ।।
रागद्वेषौ, न तौ मुक्त्वा जगत्यन्यत्प्रवर्तकम् ।। १७३ ।। 
स यथाकाम इत्युक्त्वा क्रत्वादेः प्रसवं श्रुतिः ।।
कामाभावे च तद्धानिं योऽकामश्चेति चावदत् ।। १७४ ।। 
साध्वसाध्विति चाध्यासौ मूलं विद्या तयोरपि ।। 
रागद्वेषौ यतो दृष्टौ नैवर्ते साध्वसाधुनी ।। १७५ ।। 
अन्तरेण प्रमेयार्थं नापि ते साध्वसाधुनी ।।
साध्वसाध्विति वा ज्ञानं ज्ञातमेयस्य जायते ।। १७६ ।। 
प्रमातृत्वादिसंबन्धो नासदात्मकवस्तुनि ।।
नञ्घटाद्यर्थविज्ञानं सत्येव जगतीष्यते ।। १७७ ।। 
प्रत्यग्याथात्म्यसंमोहमृते सत्त्वं न कुत्रचित् ।।
प्रत्यग्याथात्म्यसंबुद्धौ न सत्तन्नासदुच्यते ।। १७८ ।। 
असाधारणमज्ञानं प्रतीच्येव यतः स्थितम् ।। 
एतत्प्रमेयमेवातः प्रमाणं नान्यदिष्यते ।। १७९ ।। 
एवं प्रमेयसिद्ध्यर्थं प्रवृत्तैषोत्तरा श्रुतिः ।।
क्रियाकारकरूपेऽस्मिन्व्यवहारे तमोन्वयात् ।।
अक्रियाकारकं वस्तु पारोक्ष्यान्नैव लभ्यते ।। १८० ।। 
तद्ध्यदृष्टं सदज्ञानकार्यं स्रगिव पन्नगम् ।।
सर्वं बिभर्त्यसक्तं सदसक्तमिति च स्मृतेः ।। १८१ ।। 
अपूर्वाद्यात्मकं वस्तु यत्र साक्षात्प्रसिध्यति ।।
तत्कार्त्स्न्याल्लभ्यते तत्र व्यवहारो न मोहजः ।। १८२ ।। 
यथासिद्धानुवादेन पूर्वं नो ह्यभ्यधात्स्फुटम् ।। १८३ ।।
पदानीह तदर्थांश्च प्रसिद्धानेव लोकतः ।।
आदाय कर्मशास्रं तन्निषेधविधिवोधकृत् ।। १८४ ।। 
इतः परं वस्तुतत्त्वपरीक्षणकृतक्षणा ।।
श्रुतिः प्रवृत्ताऽतस्तावत्प्रमेयोऽर्थोऽत्र चिन्त्यते ।। १८५ ।। 
संसाराख्यमहाव्याधेः किं मूलमिति चिन्त्यते ।।
तद्ध्वस्तये चिकित्सेयं तदा फलवती भवेत् ।। १८६ ।। 
ऊर्ध्वमूल इति तथा मन्त्रवर्णोऽपि विद्यते ।।
गीतास्वपि तथैवैतदूर्ध्वमूलमितीरणम् ।। १८७ ।। 
अशेषानर्थमूलस्य प्रत्यगज्ञानरूपिणः ।।
ध्वस्तौ ध्वस्तिरनर्थानां पुमर्थश्च समाप्यते ।। १८८ ।। 
निरस्तातिशयानन्दरूपता प्रत्यगात्मनः ।।
अथैष यो वै भूमेति श्रुत्यैव प्रतिपाद्यते ।। १८९ ।। 
स्वत आनन्दयाथात्म्यात्कुतो दुःखेन संप्लुतिः ।।
तथाऽपि निह्नुते शास्रं न लिप्यत इतीरणात् ।। १९० ।। 
अज्ञातात्मैकसंसिद्धबीजावस्थमिदं जगत् ।।
तदित्यनेनाभ्यधायि परोक्षार्थाभिधायिना ।। १९१ ।। 
अव्याकृतस्य जगतो भूतकालाभिसंगतेः ।।
सुखावबुद्धये हेति निपातोऽत्र प्रयुज्यते ।। १९२ ।। 
नामरूपादिविकृतं पराह्भानैकगोचरः ।।
सहस्रभेदवत्साक्षादिदमा जगदुच्यते ।। १९३ ।। 
सामानाधिकरण्यस्य तदिदंपदयोः श्रुतेः ।।
कार्यकारणयोर्नित्यमभेदोऽध्यवसीयते ।। १९४ ।। 
न क्रियाकार्यविरहे कारणं सिध्यति क्वचित् ।। 
निष्क्रियं कारणं चेत्स्यात्तद्वन्नित्यं फलोत्थितिः ।। १९५ ।। 
तयोश्च युगपद्भावे न स्यात्कारणनिश्चितिः ।।
क्रियान्तरप्रसक्तेश्च तत्कार्यत्वेऽनवस्थितिः ।। १९६ ।। 
कार्यं चाक्रियमाणं सन्न कार्यत्वं समश्नुते ।।
अकर्तृकं चेत्कार्यं स्यात्कारणं कार्यतां व्रजेत् ।। १९७ ।। 
कारणत्वान्सदन्यस्य कार्यत्वाच्च सतस्तथा ।।
अन्योन्याव्यतिरेकाच्च कुतो नाशादिसंभवः ।। १९८ ।। 
क्रिया वा तत्फलं वा स्यात्कारकं वा न किंचन ।।
निरन्वयोऽयं नाशः स्यादेषामन्यतमोऽपि न ।। १९९ ।। 
क्रियायाः फलरूपेण ध्वस्तिर्नावस्थितेर्भवेत् ।।
तेन तेन विशेषेण कारणं प्रथते सदा ।। २०० ।। 
यता जन्मादिकर्तृत्वाद्वीजं नैव विनश्यति ।।
नाशेऽपि तस्य नंष्ट्वत्वान्न नंष्टुः स्याद्विनाशिता ।। २०१ ।। 
एवं चेन्न सतो नाशो नोत्पत्तिरसतस्तथा ।।
अव्याकृताभिधानाच्च कार्यस्य स्यात्कदाचन ।। २०२ ।। 
तत्त्वबोधातिरेकेण न नाशोऽन्यो यथा तथा ।। 
महताऽतिप्रयत्नेन ह्युदर्केऽपि प्रवक्ष्यते ।। २०३ ।। 
नामरूपाद्यभिव्यक्तेः प्राक्तनः काल उच्यते ।।
तर्हीति ह्यनभिव्यक्तमव्याकृतगिरोच्यते ।। २०४ ।। 
अविद्याकर्मसंस्कारास्तेजोप्क्ष्मासूत्रसंश्रयाः ।। 
खे लीनास्त्वस्तितामात्रा अव्यक्ताख्याः सहाऽऽत्मना ।। २०५ ।। 
कार्यकारणभेदेन प्रपञ्चो यः पुरोदितः ।।
यश्चोर्ध्वं वक्ष्यते तस्मात्परस्तादेतदुच्यते ।। २०६ ।।
प्रथते वैश्वरूपेण यतोऽविद्यैव सर्वथा ।।
अविद्यामात्रयाथात्म्यादतस्तद्धेदमुच्यते ।। २०७ ।। 
मा भूद्व्याकृतधीः पुंसां नामरूपात्मवस्तुनि ।।
ऐकात्म्यव्यक्तितोऽन्यत्र तस्मादेवेति गीरियम् ।। २०८ ।। 
सामानाधिकरण्योक्तिर्व्यक्तस्याव्यक्तसिद्धये ।।
न हि कार्त्स्न्यमभिव्यक्तेर्व्यक्तस्याकार्त्स्न्यदर्शनात् ।। २०९ ।। 
प्रमात्रादिनिषेधेन श्रुत्याऽव्याकृतमुच्यते ।। 
तद्वित्तिसाधनाभावात्कथं तदवगम्यते ।। २१० ।। 
विधूताशेषसंबन्धमनन्यानुभवात्मकम् ।।
कूटस्थसंविन्मात्रैकं ब्रह्मास्मीतिस्वभावकम् ।। २११ ।।  
अतिरोहितसंवित्कं सदानस्तमितोदितम् ।।
निःसामान्यविशेषं तत्प्रत्यगात्मैकनिष्ठितम् ।। २१२ ।। 
स्वतोऽवबुद्धं तद्यस्मान्निरविद्यमतः सदा ।।
संगतिर्निरविद्यस्य नाविद्याहेतुजैर्मलैः ।। २१३ ।। 
एवंस्वभावमप्येतदविज्ञातं स्वभावतः ।। 
तमोवृत्तमपेक्ष्यैतन्न तु यद्वास्तवं स्वतः ।। २१४ ।। 
स्वानुभूत्यनुसारेण यथोक्तोऽर्थोऽवसीयताम् ।।
मानहेत्वतिवर्तित्वान्नेह मात्रादिसंभवः ।। २१५ ।। 
तस्मिन्नपहतध्वान्तेऽप्यविद्या स्वानुभूतितः ।।
स्वानुभूतिर्न वेद्मीति प्रागैकात्म्यप्रबोधतः ।। २१६ ।। 
ज्ञातात्मतत्त्वो जानाति त्रिकालं तदसंभवम् ।।
अन्यतः संगतिः सेयमविचारितसिद्धिका ।। २१७ ।। 
स्वभावव्यतिरेकाभ्यां ध्वान्तसिद्धेरसंभवात् ।।
न चेत्प्रमाणतः सिद्धिरस्याव्याकृतरूपिणः ।।
न चैकात्म्यस्वभावेन कुतस्तन्मानगोचरः ।। २१८ ।। 
तद्धेदमित्यनेनोक्तिर्व्याकृताव्याकृतात्मनोः ।।
प्रमाणयोग्यतैवोक्ता न त्वैकात्म्यमितात्मता ।। २१९ ।। 
अव्याकृतमविज्ञातं प्रमाणाविषयं मतम् ।।
प्रमाणानभिसंबद्धं प्रमाणाच्चेति साहसम् ।। २२० ।। 
अविज्ञातार्थगन्तृणि प्रमाणानीतिवादिनाम् ।।
सर्वेषामभ्युपेतोऽर्थः कुतोऽसाविति चिन्त्यते ।। २२१ ।। 
ज्ञातो वाऽर्थोऽथवाऽज्ञात उभयं वा न चोभयम् ।। 
प्रमाणानां प्रमेयः स्यात्सर्वमेतद्विचार्यते ।। २२२ ।। 
मेयमानत्वसंभित्तौ न पश्यामोऽत्र साधनम् ।।
ज्ञातस्याव्यतिरेकित्वादज्ञातस्याप्यमानतः ।। २२३ ।। 
जगत्यर्थो हि यः कश्चिज्ज्ञात एव स बुद्धिवत् ।।
मानादेव स विज्ञात इत्येतत्स्यात्कुतोऽमितेः ।। २२४ ।। 
मानातिरेकासंसिद्धेर्मेय एव तथा न किम् ।।
न हि दीपान्तराद्दीपो भारूपत्वं प्रपद्यते ।। २२५ ।। 
ज्ञातरूपातिरेकेण नान्यद्रूपं समीक्ष्यते ।।
एवं चेन्मानतो मेयो विज्ञात इति का प्रमा ।। २२६ ।। 
न चापर उपायोऽस्ति मेयसद्भावसिद्धिकृत् ।।
मानेभ्यस्तत्फलासूतेरन्धकारप्रनृत्तवत् ।। २२७ ।। 
स्वत एव प्रसिद्धश्चेत्प्रमेयोऽर्थस्तथाऽपि न ।।
अनन्यायत्तसंसिद्धेर्मेयत्वं किंनिबन्धनम् ।। २२८ ।। 
निःसाधनो न साध्योऽस्ति नासाध्यं साधनं क्वचित् ।।
तुल्यशक्तिमतां नापि मिथोपेक्षाऽस्ति कुत्रचित् ।। २२९ ।। 
नासिद्धयोः स्वतोऽपेक्षा सिद्धयोश्चापि नेष्यते ।।
नापेक्ष्यापेक्षकत्वं हि लोकेऽप्यतिशयं विना ।। २३० ।। 
नापि सिद्धः स्वतोऽसिद्धं नृशृङ्गवदपेक्षते ।।
तथाऽसिद्धः स्वतः सिद्धं नात्यन्ताभावरूपतः ।। २३१ ।। 
अपेक्षते चेत्सिद्धोऽसौ नासिद्धोऽपेक्षितुं क्षमः ।। 
येनातोऽज्ञानतः सिद्धिं स्वतःसिद्धोऽप्यपेक्षते ।। २३२ ।। 
विश्वेश्वरोऽपि प्राहैतत्प्रपन्नाय किरीटिने ।।
भावाभावत्वमज्ञानादतद्वत्येव कल्पिम् ।। २३३ ।। 
नासतो विद्यते भावो नाभावो विद्यते सतः ।।
उभयोरपि दृष्टोऽन्तस्त्वनयोस्तत्त्वदर्शिभिः ।। २३४ ।। 
ज्ञेयं यत्तत्प्रवक्ष्यामि यज्ज्ञात्वाऽमृतमश्नुते ।।
तथा न जायत इति विध्वस्ताशेषकल्पनम् ।। २३५ ।। 
वासुदेवः सर्वमिति प्रत्यक्षश्रुतिपूर्वकम् ।।
अहं कृत्स्नस्य जगतः प्रभवः प्रलयस्तथा ।। २३६ ।। 
सत्यज्ञानादिरूपस्य प्रत्यगात्मन एव च ।।
कारणत्वं सुविस्पष्टं श्रुतौ हि बहुशः श्रुतम् ।। २३७ ।। 
अज्ञातात्मातिरेकेण ब्रुवतः कारणं तथा ।। 
सम्यग्ज्ञानान्न मुक्तिः स्यान्न ज्ञानं वस्तुनुत्कचित् ।। २३८ ।। 
कर्मभ्योऽपि न मुक्तिः स्यात्कर्मापि न हि वस्तुनुत् ।। 
तस्यानित्यफलोत्पत्तौ प्रभविष्णुत्वकारणात् ।। २३९ ।। 
कूर्मलोमादिवच्चेत्स्यादबुद्धत्वं तथाऽपि वः ।।
स्वतः सर्वज्ञतैव स्यान्न वस्त्वज्ञातमस्ति हि ।। २४० ।। 
न च मानात्प्रसिद्धिः स्यात्कूर्मलोमादिवस्तुनः ।। २४१ ।।
ज्ञातार्थव्यतिरेकेण मानानां मानता यतः ।।
मेयार्थापह्नुतिश्च स्यान्नाज्ञातमिति जल्पतः ।। २४२ ।।
ततश्च वेदसिद्धान्तसंत्यागः कारणादृते ।।
न भिद्यते प्रमेयोऽर्थो मानाद्येषां च वादिनाम् ।।
तेषां दुःशकमत्यन्तमबुद्धार्थावबोधनम् ।। २४३ ।। 
ज्ञानमेयप्रभेदेऽपि मानस्य स्वार्थरूपिणः ।।
बोद्धराद्धान्तसक्तिः स्यात्स्वार्थस्य क्षणिकत्वतः ।। २४४ ।। 
स्वार्थं प्रत्येव संसिद्धेः परार्थस्येह वस्तुनः ।।
स्वप्नादिवदनात्मार्थो मृषा स्यात्क्षणिकोऽपि वा ।। २४५ ।। 
न च सौगतसिद्धान्तस्तत्सिद्धौ मित्यभावतः ।।
मेयमानैकतोऽभावादज्ञातत्वस्य तत्क्षणे ।। २४६ ।। 
अथाभ्युपेयतेऽज्ञातः प्रमेयाव्यतिरेकतः ।।
एकत्रापि प्रमाणत्वप्रसिद्ध्यर्थं क्षणात्मनि ।। २४७ ।। 
मानात्मकेऽपि मेयेऽर्थे यद्यबुद्धत्वमिष्यते ।।
अज्ञातत्वापनुन्मानात्किमन्यदिति कथ्यताम् ।। २४८ ।। 
स्वतो वा परतो वेदमज्ञातत्वं भवद्भवेत् ।।
स्वतश्चेत्तत्तमोवत्स्याज्ज्ञातत्वं रज्जुसर्पवत् ।। २४९ ।। 
अथान्यतस्तदज्ञातं किंरूपं वस्त्वितीर्यताम् ।।
मानादवगतं तच्चेन्मैवमव्यतिरेकतः ।। २५० ।। 
अन्वयव्यतिरेकाभ्यां यथोक्तोऽर्थः प्रसिध्यति ।।
ताभ्यां विना कुतोऽज्ञायि त्वेवं रूपमितीर्यताम् ।। २५१ ।। 
न चेह वास्तवं रूपं तदध्यासेन बाध्यते ।
रज्जुसर्पधिया लोके न रज्जुरितिधीहुतिः ।। २५२ ।।
स्वसंवित्तित्वमात्रे च न तमःसंभवः क्वचित् ।। 
तथाऽभ्युपगमे तस्य नापनुत्तिः कुतश्चन ।। २५३ ।। 
दुर्वलानां विरुद्धानां बलवद्भिरपाक्रिया ।।
विरुद्धैरेव दृष्टा सा तदैकात्म्ये कथं भवेत् ।। २५४ ।। 
बाध्यबाधकयोर्योगः स्वशक्त्यनपहारतः ।।
योऽन्यथा संगतिं ब्रूते चर्मवद्वेष्टयेत्स खम् ।। २५५ ।। 
न च जा़ड्यातिरेकेण ह्यविद्या काचिदिष्यते ।।
अविद्यां गमयित्वेति श्रुतितोऽप्यवसीयताम् ।। २५६ ।। 
अज्ञातं न यथा मानान्मिथ्याधीसंशयौ तथा ।।
न्यायः पुरोदितः सर्वो यस्मादस्ति तयोरपि ।। २५७ ।। 
अपि सर्वप्रमाणानामज्ञातत्वादिसिद्धये ।। 
नेक्ष्यतेऽन्यतमं मानं स्वतःसिद्धं न चापि तत् ।। २५८ ।। 
न तावदिह संभाव्यं प्रत्यक्षं, तदसंभवात ।।
विषयेन्द्रियसंबन्धविरहात्तदसंभवः ।। २५९ ।। 
न च दुःखादिधीवत्स्याज्ज्ञातस्यैवानुभूतितः ।।
प्रत्यक्षार्थवदेवैषा मिथ्याधीरनुभूयते ।। २६० ।। 
प्रत्यक्षादिफलं ज्ञानं कथं तस्य प्रमेयता ।।
माफलं न च मेयस्थं क्रियाफलवदिष्यते ।। २६१ ।। 
अपि मानाभिसंबन्धो मेयार्थेनैव युक्तिमान् ।। 
माफलस्य तु मात्रैव ह्यतोऽन्यत्र वृथा श्रमः ।। २६२ ।। 
माफलस्य तु मेयत्वे प्राप्नोतीहानवस्थितिः ।।
प्रमाफलाभिसंबन्धः किंमान इति कथ्यताम् ।। २६३ ।। 
इहापि चानवस्थेति नानुमाऽतोऽत्र युज्यते ।।
न च रागादिसंसिद्धौ मानव्यापार ईक्ष्यते ।। २६४ ।। 
रागादेर्नापि चाभावो भावात्तदनुभूतितः ।।
न च कश्चित्फले भेदो मेयमानप्रमातृषु ।। २६५ ।। 
मानकार्यं फलं चेत्स्यान्न स्यात्तन्मातृमानयोः ।।
तदभावे च माभावात्कुतस्तत्स्यात्प्रमां विना ।। २६६ ।। 
प्रमात्रादेरभावे च नाप्यभावः प्रमेष्यते ।। 
सुषुप्ते, मातृपूर्वत्वात्सर्वमाव्यापृतेरिह ।। २६७ ।। 
न प्रत्यक्षानुमानाभ्यामतोऽर्थापत्तितोऽपि न ।।
न हि दृष्टं श्रुतं वर्ते साऽर्थापत्तिः प्रसिध्यनि ।। २६८ ।। 
सादृश्यासंभवाच्चेह नोपमानस्य संभवः ।।
मिथ्याज्ञानादिसंसिद्धौ न चाभावोऽपि शङ्क्यते ।। २६९ ।। 
अत्यन्तापूर्वदृष्टेऽर्थे प्राङ्नाद्राक्षमिमं नगम् ।।
प्रत्यभिज्ञायते साक्षादृष्टपूर्वो यथा तथा ।। २७० ।। 
न च मात्रादिसद्भावस्तस्यात्यन्तमदृष्टतः ।।
न प्रमाणान्न चाभावात्प्रत्यभिज्ञात इष्यते ।। २७१ ।। 
तस्मात्प्रमाप्रमाभासाप्रमाणानामशेषतः ।।
स्वार्थानन्यप्रमाणात्स्यात्प्रसिद्धिस्तमसस्तथा ।। २७२ ।। 
आन्तरं मेयमाश्रित्य स्वतःसिद्धमनन्यमम् ।।
भावाभावादिमद्विश्वं सर्वमेतत्प्रसिध्यति ।। २७३ ।। 
मेयार्थानभिसंबन्धान्न यथावस्तुधीरियम् ।।
ज्ञातत्वात्तदभावोऽपि, प्रत्यक्ष्यान्नेष्यते स्मृतिः ।। २७४ ।। 
इदं रजतमित्येवंरूपं वस्तु न कुत्रचित् ।।
न न्नुक्तौ रजतज्ञानं नेदंता रजतेऽस्ति नः ।। २७५ ।। 
तदन्यत्र द्वयाभावात्साक्ष्यादावपि नेष्यते ।।
न चेहार्थावबोधोऽस्ति मिथ्याज्ञानत्वकारणात् ।। २७६ ।। 
मिथ्याज्ञानादिसंसिद्धौ क उपाय इतीर्यताम् ।।
सम्यग्धीतोऽथ तत्सिद्धिर्न, तस्या मेयसंगतेः ।। २७७ ।। 
मेयप्रमामृते कार्यं मानानां नान्यदिष्यते ।।
न च सत्त्वादिमात्रेण रूप्यादिमितिसंभदः ।। २७८ ।। 
तस्यासाधारणात्मोत्थविज्ञानविषयत्वतः ।।
तस्माद्रजतसंस्कारसंस्कृतात्स्वान्ततः स्मृतिः ।। २७९ ।। 
प्रथतेऽविकृतात्मैकनित्यदृष्टेः परात्मनः ।। २८० ।।
ज्ञानज्ञात्रतिरेकेण तमस्यपि न विद्यते ।।
मेयं वस्तु ततोऽज्ञानं प्रत्यक्षं सप्रमातृकम् ।। २८१ ।। 
न हि संविदनारूढः प्रमात्रादिः प्रसिध्यति ।।।
संविन्मात्रैकयाथात्प्रमात्रादेरनात्मनः ।। २८२ ।। 
ज्ञातोऽयमर्थोऽज्ञातो वा धीरियं कर्तृसंश्रया ।।
स्मृतिः, सा न यथावस्तु, नेतासावप्रमोदिता ।। २८३ ।। 
न हि वस्त्वनुरोध्येतज्ज्ञाताज्ञातत्वलक्षणम् ।। 
रूपं वस्त्वपरिज्ञानसमुत्थं ज्ञातृसंश्रयम् ।। २८४ ।। 
ज्ञाताज्ञातविभागोऽतः स्वतःसिद्धात्ममातृकः ।।
संविदा ज्ञाततासिद्धिर्मितेरपि न मात्मना ।। २८५ ।। 
वस्त्वज्ञातं समुद्धिश्य तत्प्रमित्सन्ति मानिनः ।।
ज्ञातत्वकार्यतश्चातः सिद्धं तत्फलतोऽथवा ।। २८६ ।। 
यतोऽज्ञातत्वसंसिद्धर्ज्ञातत्वस्यापि चाञ्जसा ।।
तत एव च मानत्वं संविदर्ते न तत्र्रयम् ।। २८७ ।। 
षष्ठगोचरवन्नेदमज्ञातत्वं, समीक्ष्यते ।।
न च प्रत्यक्षवस्तिद्धं, स्वानुभूतिसमाश्रयात् ।। २८८ ।। 
प्रमात्रादिविविक्तार्थमनुभूयोत्थितस्ततः ।।
नावेदिपमिति प्राह स्वानुभूत्यनुसारतः । २८९ ।। 
प्रमात्राद्युत्थितेः पूर्वं चिदन्यानन्वयात्तमो - 
विशेषणा चिदेवैका स्वानुभूत्यैव गम्यते ।। २९० ।। 
आसीदिदं तमोभूतमप्रज्ञातमलक्षणम् ।।
अप्रतर्क्यमविज्ञेयमित्येतत्स्वानुभूतितः ।। २९१ ।। 
प्रथते यः स्वयं साक्षादज्ञातत्वादिभूमिषु ।।
स प्रमेयः स्वयंज्योतिः प्राक्प्रसिद्धेः प्रमातृतः ।। २९२ ।। 
एष एवानवगतः स्वतोऽवगततत्त्वकः ।। 
एतावन्मात्रसंव्याप्तेरज्ञानादेः पुरा मितेः ।। २९३ ।। 
यथेह घटविज्ञाने घटाकारोऽनुभूयते ।।
ज्ञातृतत्साक्षिणौ चैवं नाज्ञाने साक्षिणोऽपरम् ।। २९४ ।। 
अज्ञातत्वं न मानेभ्यो ज्ञातत्वं तत्कृतं यतः ।।
तैरप्यज्ञातता चेत्स्यात्काऽतिशीतिर्मितेर्भवेत् ।। २९५ ।। 
स्वानुभूत्यैव संसिद्धेर्नाज्ञातः खरशृङ्गवत् ।।
संवित्तेरप्यसंबोधात्स्यात्तन्मानव्यपेक्षिता ।। २९६ ।। 
प्रत्यक्षकुम्भवत्साक्षात्सुषुप्तेऽनन्यबोधगम् ।।
आत्मा ह्यात्मानमैकात्म्यादात्मना वेत्त्यकारकः ।। २९७ ।। 
पराक्प्रवणया दृष्ट्या धीस्थो ज्ञोऽज्ञानमात्मनि ।।
व्योमकार्ष्ण्यादिवत्तज्जं संभावयति न स्वतः ।। २९८ ।। 
नैवाज्ञानं मृषाज्ञानं संशयज्ञानमीक्ष्यते ।।
प्रत्यक्प्रवणया दृष्ट्या जाग्रत्स्वप्नसुषुप्तिषु ।। २९९ ।। 
न सुषुप्तगविज्ञानं नाज्ञासिषमिति स्मृतिः ।।
कालाद्यव्यवधानत्वान्न ह्यात्मस्थमतीतभाक् ।। ३०० ।। 
न भूतकालस्पृक्प्रत्यङ्न चाऽऽगामिस्पृगीक्ष्यते ।।
स्वार्थदेशः परार्थोऽर्थो विकल्पस्तेन स स्मृतः ।। ३०१ ।। 
न हि प्रत्यक्षविज्ञानादतीतत्वं समीक्ष्यते ।।
न चानागतता मेये मिथ्याज्ञानमतो भवेत् ।। ३०२ ।। 
यत्तत्त्वकं स्याद्यद्वस्तु न तत्तदतिवर्तते ।।
नाज्ञातरज्जुजः सर्पो रज्जुमुल्लङ्घध्य वर्तते ।। ३०३ ।। 
तस्मात्तिसृष्ववस्थासु ह्यागमापायिनीष्वजः ।।
स्वतोऽलुप्तदृशा यस्मादात्माऽऽत्मानं सदेक्षते ।। ३०४ ।। 
देहान्तरेष्वपि तथा ह्यन्योन्यव्यभिचारतः ।।
प्रत्यक्प्रत्यय एवैकः सर्वत्राव्यभिचारवान् ।। ३०५ ।। 
चैतन्यमात्ररूपं सत्प्रथतेऽज्ञानमात्मनि ।।
प्रत्यक्कूटस्थानिष्ठत्वात्तद्वाध्यं कारणेतरम् ।। ३०६ ।। 
नैवं तत्स्यात्स्वकार्येषु, तेषां ताद्रूप्यहेतुतः ।।
जडस्वभावतो नान्यद्रूपं कार्येषु गम्यते ।। ३०७ ।। 
एवं चेत्कोऽनयोर्भेदः कार्यकारणयोर्मितेः ।।
अन्वयव्यतिरेकाभ्यां न जाड्यमतिवर्तते ।। ३०८ ।। 
कार्यकारणरूपाभ्यामतद्वत्तत्त्विका ततः ।।
आत्माविद्यैव सर्वत्र प्रथते स्वात्मसाक्षिका ।। ३०९ ।। 
नैवाऽऽत्मना स्वभावेन स्वात्मानं लभते जडः ।।
यतोऽतः स्वार्थदेशः स स्वार्थश्चानन्यसिद्धिकः ।। ३१० ।। 
स्वतोबुद्धे कुतोऽविद्या तामृते संसृतिः कुतः ।।
इतिबुद्धात्मतत्त्वस्य गीरियं न तमस्विनः ।। ३११ ।। 
यथोच्छिन्नात्ममोहस्य निह्नोतुरपि निह्नुतिः।।
एवं प्रागात्मसंबोधादद्वयैकात्म्यनिह्रुतिः ।। ३१२ ।। 
काकोलूकानिशेवायं संसारोऽज्ञात्मवेदिनोः ।।
या निशा सर्वभूतानामित्यवोचत्स्वयं हरि ।। ३१३ ।। 
तस्मान्न वास्तवं रूपं तद्ध्वान्ताद्यपनोदकृत् ।।
तस्मिन्सत्येव मोहादिव्युत्पत्तेः प्रागभूद्यतः ।। ३१४ ।। 
प्रमाणारूढमेवैतद्धन्त्यविद्याद्यशेषतः ।।
ब्रह्मविद्भिरतो यत्नात्प्रमाणमिह संश्रितम् ।। ३१५ ।। 
उताविद्वानिति तथा प्रश्नपूर्वं स्वयं श्रुतिः ।।
निर्णेनेक्ति स्फुटं वस्तु यथोक्तेनैव वर्त्मना ।। ३१६ ।।
आत्मासाधारणार्थोत्थरूपमात्रसमाश्रयात् ।।
तन्मानमपि मानत्वं लभते, न तु केवलम् ।। ३१७ ।। 
तावन्मात्रैकयाथात्म्यप्रत्यगात्मत्वकारणात् ।।
पराक्ष्विव न भेदोऽत्र मात्रादेः प्रत्यगात्मनि ।। ३१८ ।। 
वचिदाभासवन्मोहपृष्ठेनैवैति कर्तृताम् ।।
  टस्थोऽपि स्वतः प्रत्यङ्नाऽऽत्मवृत्तव्यपेक्षया ।। ३१९ ।। 
सर्वधीविक्रियासाक्षिण्येवं सिद्धे स्वतो दृशौ ।।
कार्यं येऽनुभवं प्राहुर्वाच्यं तैः कार्यसाधनम् ।। ३२० ।। 
न जायतेऽज इत्यादि विज्ञानघन इत्यपि ।।
कृत्स्नपुंविक्रियोत्सारि वाक्यं कस्मादुपेक्ष्यते ।। ३२१ ।। 
प्रमात्राद्युत्थितेः पूर्वं कारकं दुर्लभं मितेः ।।
तदभावात्क्रियाभावस्तामृते कार्यता कुतः ।। ३२२ ।। 
एतच्चानुभवादेव भवताऽप्यभ्युपेयते ।। 
कारकव्यापृतिस्तत्र निपुणेनापि नेक्ष्यते ।। ३२३ ।। 
अकुर्वत्कारणं चेत्स्यात्तद्वत्कार्यं सदा भवेत् ।।
कार्येतरानवसितिः संभूतौ युगपत्तयोः ।। ३२४ ।। 
विरुद्धानेककार्याणामेकस्मादेव कारणात् ।।
अकुर्वतः प्रसक्तिः स्यादकुर्वत्त्वाविशेषतः ।। ३२५ ।। 
अथ कुर्वदभीष्टं तत्तत्कार्यं तर्हि भण्यताम् ।।
अकार्यं कारकमिति सुप्तोन्मत्तप्रभाषितम् ।। ३२६ ।। 
मयाऽध्यक्षेण प्रकृतिः सूयते सचराचरम् ।।
इति श्रीमत्सुरेशस्य वाक्यमेवं समञ्जसम् ।। ३२७ ।। 
प्रमेये च क्रियायां च प्रमाणेऽथ प्रमातरि ।।
तच्छक्त्युपाधिहेतुत्वाज्जायमानेव चिद्ध्रुवा ।। ३२८ ।। 
यथा सद्व्यतिरेकेण न किंचिद्वस्तु सिध्यति ।। 
तद्वदव्यतिरेकेण घटाभावाद्यसंभवात् ।। ३२९ ।। 
न हि सद्व्यतिरेकेण त्वसद्वस्त्वपि सिध्यति ।।
तस्यापि सदपेक्षत्वात्किमन्यत्स्यात्सता विना ।। ३३० ।। 
यथैवं संविदर्तेऽसन्नैति संभावनामपि ।।
सदप्यभावरूपं वा तद्वदव्यतिरेकतः ।। ३३१ ।। 
अविद्या वाऽथ तत्कार्यं नाभेदान्नातिरेकतः ।।
सिद्धायते यतोऽतः स्यादविचारितसिद्धिकम् ।। ३३२ ।।
नीलोत्पलदलाभं खं द्विरेफोदरवत्तमः ।।
अविचारितमिद्ध्येवं तमस्तज्जं च वीक्ष्यताम् ।। ३३३ ।। 
स्वमहिम्ना न संसिध्येत्स्वतोऽनवगतात्मकम् ।।
भावाभावौ न वस्त्वेति प्रत्याख्यातं यदात्मना ।। ३३४ ।। 
तस्मादजायमानैव जायमानेव लक्ष्यते ।।
अनूभूतिस्तदज्ञानहेतूत्थानात्मजन्मना ।। ३३५ ।। 
तद्विनाशेऽषि तत्साक्ष्याद्विनश्यन्तीव लक्ष्यते ।।
यतोऽतः कार्यतां तस्या नेश्वरोऽपि प्रसाधयेत् ।। ३३६ ।। 
स्वात्मसाक्षिकतां मुक्त्वा भावाभावात्मवस्तुनः ।।
यतोऽसिद्धिरतः प्रत्यङ्निरस्ताखिलविक्रियः ।। ३३७ ।।
कार्यं सर्वं यतो दृष्टं प्रागभावपुरःसरम् ।।
तस्यापि संवित्साक्षित्वात्प्रागभावो न संविदः ।। ३३८ ।। 
प्रमात्राद्यतिरेकेण ह्वसंविदितरूपकम् ।।
मेयं सिद्धमिहैवैतन्न वेदादन्यतः क्वचित् ।। ३३९ ।। 
वस्तुवृत्तमपेक्ष्यैतन्न स्वतः परतस्तमः ।।
तज्जं वा तत्तमोऽपेक्ष्य ह्यव्याकृतगिरोच्यते ।। ३४० ।। 
चिदाभासं तमो ज्ञेयं, नाज्ञासिषमितीक्षणात् ।।
जगज्जनिस्थितिलया एवंभूते परात्मनि ।। ३४१ ।। 
तमःप्रधानः क्षेत्राणां चित्प्रधानश्चिदात्मनाम् ।।
परः कारणतामेति भावनाज्ञानकर्मभिः ।। ३४२ ।। 
यावत्कार्यगतं किंचिद्भावनादि समीक्ष्यते ।।
तमसा बीजभूतं तद्व्यज्यते संस्कृतेः पुनः ।। ३४३ ।। 
तमो नियामकं यस्मात्स्वकार्याणां तदन्वयात् ।।
ऊर्ध्वं व्यक्तेः पुरा, चैव तदेवातो नियामकम् ।। ३४४ ।। 
नियम्यं कार्यमापेक्ष्य नियन्तैष तमोवधिः ।।
तेष्वेव चित्स्वभावः सन्साक्षितां प्रतिपद्यते ।। ३४५ ।। 
निगीर्णं सज्जलूकादि दुष्टं देशं यथाऽऽश्रयेत् ।।
भावनाज्ञानकर्माणि तथा यान्ति तमस्विनम् ।। ३४६ ।। 
उत्पत्तिस्थितिनाशेषु कारणं नातिवर्तते ।।
कार्यं सर्वं यथा लोके तथेहाप्यवसीयताम् ।। ३४७ ।। 
कार्येष्वपि च सर्वेषु कर्तुत्वं यत्समीक्ष्यते ।।
अस्यैव तद्विजानीयादतः सर्वकृदुच्यते ।। ३४८ ।। 
तत्तेज ऐक्षत इति तेजोदेहं सदेव तु ।। 
उत्तरोत्तरकार्याणां श्रुत्या स्रष्ट्टतयोच्यते ।। ३४९ ।। 
तथा संवर्गविद्यायामप्राणः  प्राणतां गतः ।। 
अध्यात्ममधिदैवं च प्राणवायुतयोदितः ।। ३५० ।। 
नामोपक्रममाशान्तमरनाभिनिदर्शनात् ।।
ओतप्रोतं जगत्सर्वं प्राण एवोपदिश्यते ।। ३५१ ।। 
तथैवाऽऽकाशशब्देन तत्र तत्रैष एव तु ।।
तदेतत्सत्यमिति च सबीजः पर उच्यते ।। ३५२ ।। 
प्राणो ह्येष सर्वभूतैरिति चाऽऽथर्वणे वचः ।।
प्राणबन्धनं सोम्येति सर्वकारणमुच्यते ।। ३५३ ।। 
एष स्वकार्यं संश्रित्य नानाभेदान्प्रपद्यते ।।
स्वोत्सृष्टतोयधाराद्यैर्वैश्वरूप्यं रविर्यथा ।। ३५४ ।। 
प्राणभूतादिजन्मैव जन्माऽऽत्मन इहोष्यते ।।
वियतोऽजन्मनो जन्म यथा कुम्भादिजन्मना ।। ३५५ ।। 
एतस्माज्जायते प्राणो मनः सर्वेन्द्रियाणि च ।।
नाव्याकृतं परादन्यदागमादवगम्यते ।। ३५६ ।। 
स्वकार्याण्येव संश्रित्य मृदसाधारणा यथा ।।
सामान्यरूपतामेति स्वकार्यैः कारणं तथा ।। २५७ ।। 
तदेतन्नित्यमज्ञानं तज्जकालाद्यनाप्लुतेः ।।
सर्वकालानुवर्त्येव लोके नित्यमितीर्यते ।। ३५८ ।। 
नित्यस्यानुच्छित्तिरिति चोद्यस्यापि न संभवः ।।
नित्याज्ञानसमुच्छित्तौ यतः प्रामाण्यमाश्रितम् ।। ३५९ ।। 
प्रमान्तरैरविज्ञातं प्रमेयं वस्तु भण्यते ।।
तत्तत्त्वमात्रगं तत्स्थध्वान्तनुन्मानमुच्यते ।। ३६० ।। 
आगन्तु चेदिहाज्ञानमनिर्मोक्षः प्रसज्यते ।।
पुरेवानागतं भूयो नैष्यतीत्यत्र का प्रमा ।। ३६१ ।। 
कार्यकारणरूपेण द्वयोरव्यतिरेकतः ।।
गुणप्रधानरूपेण कार्यकारणगीरियम् ।। ३६२ ।। 
न कारणं विना कार्यं न कार्यं कारणं विना ।।
अन्योन्यापेक्षतः सिद्धेर्विनाऽन्योन्यं न तद्वूयम् ।। ३६३ ।। 
भावनाज्ञानकर्मादि कार्योत्पत्तेः प्रयोजकम् ।।
तद्भूतौ तदभिव्यक्तेस्तत्स्वापेऽव्याकृतात्मता ।। ३६४ ।। 
स्वकर्तुरुपभोगार्थं कर्माव्याकृतरूपकम् ।।
व्यक्तीभूतं प्रयुङ्के क्ष्माबग्न्यन्तं साधनत्रयम् ।। ३६५ ।। 
वाय्वाकाशौ समाश्रित्य पूर्वेषां साधनात्मता ।। 
त्रयाणामप्यतस्तानि वाय्वाकाशौ प्रयुञ्जते ।। ३६६ ।। 
प्रयोजकप्रयोज्यत्वं कर्मसाधनयोर्भवेत् ।।
स्वस्वामिभोगसिद्ध्यर्थमेवं व्याकृततेष्यते ।। ३६७ ।। 
व्यक्तिर्नियतकालैष जगतोऽव्यक्तारूपिणः ।।
अन्तर्यामिकृता चैषा नान्यः संभाव्यते प्रभोः ।। ३६८ ।। 
वायोरिव प्रवृत्तिः स्यात्तथा चैवोपसंहृतिः ।।
निर्निमित्तात्तथैवेशाज्जगज्जन्मस्थितिक्षयाः ।। ३६९ ।। 
न प्रयोज्यो यदा भोगः स्वाम्यर्थः कर्मणस्तदा।।
हित्वा कर्माखिला व्यक्तीरविशेषात्मतां व्रजेत् ।। ३७० ।। 
अस्य द्वैतेन्द्रजालस्य यदुपादानकारणम् ।।
अज्ञानं तदुपाश्रित्य ब्रह्म कारणमुत्यते ।। ३७१ ।। 
अज्ञानमात्रोपाधित्वादविद्यामुपितात्मभिः ।।
कौटस्थ्यान्निर्द्वयोऽप्यात्मा साक्षीत्यध्यस्यते जडैः ।। ३७२ ।। 
ज्योतिषामपि तज्ज्योतिरसद्धीपरिमोषणात् ।।
तमोरूपामिवाऽऽभाति भानुर्नक्तंदृशामिव ।। ३७३ ।। 
मोहतत्कार्यनीडं यत्कूटस्थाभासरूपकम् ।। 
ज्ञानं तदविनाभूतः परः साक्षीति भण्यते ।। ३७४ ।। 
इदं तत्सर्ववेदेषु यथाभूतार्थवित्तये ।।
सदेवेत्यादिभिर्वाक्यैः कारणं ब्रह्म गीयते ।। ३७५ ।। 
सर्वज्ञः सर्वशक्तिश्च सर्वात्मा सर्वगो ध्रुवः ।।
जगज्जनिस्थितिध्वंसहेतुरेष सदेश्चरः ।। ३७६ ।। 
यः पृथिव्यामितीशोऽसावन्तर्यामी जगद्गुरुः ।।
हरिर्ब्रह्या पिनाकीति बहुधैकोऽपि गीयते ।। ३७७ ।। 
कूटस्थस्य न साक्षित्वं द्वितीयासंगतेर्भवेत् ।।
नाशिनोऽपि न साक्षित्वं नाशेनाव्यतिरेकतः ।। ३७८ ।। 
अज्ञानमात्रहेतौ तु सर्वमेतत्समञ्जसम् ।।
कर्तृत्वाद्यन्यथाज्ञानहेतुत्वादात्मरूपिणः ।। ३७९ ।।
प्रत्यग्रूपस्य स्थास्रुत्वाज्ज्ञातुर्मोहेन चान्वयात् ।।
कूटस्थस्यापि साक्षित्वमागमापायिनं प्रति ।। ३८० ।। 
आत्मात्मवत्त्वसंबन्ध आत्मात्माज्ञानयोर्मतः ।।
परोऽविवेको भूतानामात्मााविद्येति कथ्यते ।। ३८१ ।। 
ईशादिविषयान्तं  यत्तदविद्याविजृम्भितम् ।।
मायां तु प्रकृतिं विद्यान्मायिनं तु महेश्वरम् ।। 
इति वेदशिरःसूक्तिस्तथा चोद्घुष्यते स्फुटा ।। ३८२ ।। 
दैवी ह्येषा गुणमयी मम मायेति  च स्मृतिः ।।
वैष्णवी खल्वियं मायेत्यपि लोकेऽपि गीयते ।। ३८३ ।। 
मानान्तरानधिगतं मेयं तावन्निरूपितम् ।।
स्वानुभूत्यनुसारेण प्रत्यड्मत्रसतत्त्वकम् ।। ३८४ ।। 
एतन्निदानमधुना मिथ्याज्ञानं निरूप्यते ।।
यतो बिभ्यति भूतानि संसारानर्थलक्षणात् ।। ३८५ ।। 
यदेव नित्यमज्ञानं मिथ्याज्ञानं तदेव तु ।।
कारणेतररूपेण तयोरव्यभिचारतः ।। ३८६ ।। 
हेत्वन्तरानपेक्षं सत्तदव्याकृतरूपकम् ।।
व्यक्ततां स्वयमेवैति, निमित्तं नास्त्यसंहृतम् ।। ३८७ ।। 
सुषुप्तादुत्थिती राज्ञः स्वयमेव यथा तथा ।।
जग्धाशेषजगन्मूर्तेरव्यक्ताद्व्याकृतिर्मुहुः ।। ३८८ ।। 
अनिश्चिता यथा रज्जुरिति न्यायोपबृंहितम् ।।
स्फुटार्थं गौडपादीयं वचोऽर्थेऽत्रैव गीयते ।। ३८९ ।। 
तदिदं नामरूपाभ्यामनामकमरूपकम् ।।
एवं व्याक्रियताज्ञानहेतुमात्रव्यपाश्रयात् ।। ३९० ।। 
अभिधानाकृतिर्नामशब्देनेहाभिधीयते ।।
अभिधेयाकृतिस्तद्वद्रूपमित्युपदिश्यते ।। ३९१ ।। 
एवं द्वाभ्यां प्रकाराभ्यामीशो व्याकृतजन्मनाम् ।।
व्यवहाराय पर्याप्तो न त्वव्यक्तात्मना यतः ।। ३९२ ।। 
नाम्नः सामान्यमात्रस्य त्वसाविति समीरषम् ।।
विशेषनाम्ना संयोज्य देवदत्तादिनोत्यते ।। ३९३ ।। 
तदूद्रूपस्य सामान्यं रूपमित्युपदिश्यते ।।
तदुपात्तविशेषं सच्छुक्लकृष्णादिनोच्यते ।। ३९४ ।। 
एवेत्यवधृतावेतदात्मवृत्तव्यपेक्षया ।।
आत्माविद्यासमुत्थाभ्यामेव व्याक्रियते परः ।। ३९५ ।। 
न तु विध्वस्तनिःशेषप्रत्यगज्ञानतद्भव - 
सामान्यभेदैकात्म्याख्यतदनन्यप्रमात्मना ।। ३९६ ।। 
आदावव्याकृतं तत्त्वं नामरूपक्रियात्मना ।।
स्वयं तद्व्याकृतिमगाद्यथैतर्हि तथैव तत् ।। ३९७ ।। 
नामरूपाभ्यामेवेति न समुच्चयनिश्चितौ ।। 
समस्तव्यस्तरूपाभ्यां लोकेऽपि व्याकृतिर्यतः ।। ३९८ ।। 
जातितो बधिरस्येह व्यक्तिः स्याद्रूपमात्रजा ।। 
जात्यन्धादेश्च नाम्नैव तथा चोभयथाऽप्यसौ ।। ३९९ ।। 
अज्ञातात्मैकहेतूनां मिथोपेक्षात्मनां श्रुतौ ।। 
नेयत्ताऽस्तीह तत्त्वानामानन्त्यान्न क्रमस्तथा ।। ४०० ।। 
प्रक्रियानियमो नापि पुंव्युत्पत्तिप्रधानतः ।।
प्रतिश्रुतिविगीतिश्च प्रक्रियाणां समीक्ष्यते ।। ४०१ ।। 
यया यया भवेत्पुंसां व्युत्पत्तिः प्रत्यगात्मनि।। 
सा सैव प्रक्रियेह स्यात्साध्वी सा चानवस्थिता ।। ४०२ ।। 
उद्भूतिस्थितिहानीनां न कचित्संभवो यथा ।।
मुख्यां वृत्तिं समाश्रित्य तथोदर्केऽपि वक्ष्यते ।। ४०३ ।। 
न जायते जन्यते वा नापि हन्ति न हन्यते ।।
तमःसंवृतदृष्टीनां पाड्विकारादिवीक्षणम् ।। ४०४ ।। 
यदर्थं सर्वशास्राणां प्रवृत्तिरतिविस्तरा ।।
आत्मज्ञानावतारार्थः सर्वशास्रसमुद्यमः ।। ४०५ ।। 
विरोधः सर्वशास्राणां स्वाभिधेयव्यपेक्षया ।।
निवृत्त्यर्थेऽविरोधित्वादत एतत्समीरितम् ।। ४०६ ।।  
स्वत एव यतः पुंसां प्रवृत्तिः स्वार्थसिद्धये।।
तत्रानुवादि शास्रं स्यान्निवृत्तावेव तन्मिति ।। ४०७ ।। 
अपि वात्स्यायनादीनां शास्राणामुक्तहेतुतः ।।
प्रामाण्यमविरुद्धं स्यादैकात्म्यज्ञानजन्मने ।। ४०८ ।। 
प्रवर्तमानः पुरुषः शास्रोद्दीपितवर्त्मना ।।
प्रवृत्तिविषयं दुष्टं दृष्ट्वाऽतो विनिवर्तते ।। ४०९ ।। 
अनित्यदुःखशून्यत्वं पदार्थानां ब्रुवन्स्फुटम् ।।
बुद्धोऽपि रागापुच्छित्तौ यतते नाऽऽत्मनिहुतौ ।। ४१० ।। 
त्याग एव हि सर्वेषां मोक्षसाधनमुत्तमम् ।।
त्यजतैव हि तज्ज्ञेयं त्यक्तुः प्रत्यक्परं पदम् ।। ४११ ।। 
एकवाक्यत्वतो यद्वा ऐकात्म्यज्ञानजन्मने ।।
वेदशास्रस्य कृत्स्नस्य तथा पूर्वमवादिषम् ।। ४१२ ।। 
प्रमाणानि च शास्राणि तत्प्रामाण्यं न चान्यतः ।।
अज्ञातात्मावबोधित्वात्तथा  पूर्वमवादिषम् ।। ४१३।। 
यस्मिंश्चाविद्ययाध्यासः संसारानर्थलक्षणः ।।
स्वाभाविक्या कृतो मिथ्या शुक्त्यादौ रजतादिवत् ।। ४१४ ।। 
ननु सामान्यविज्ञानविशेषाज्ञानसंश्रयात् ।।
जातरूप्यस्मृतेर्लोके मिथ्याज्ञानं प्रसिध्यति ।। ४१५ ।। 
यत्राध्यासो यदध्यस्तं भेदसिद्धौ तयोर्मृषा ।।
ज्ञानं जगति संसिद्धं सा चैकात्म्येऽतिदुर्लभा ।। ४१६ ।। 
समस्तव्यस्तमैकात्म्यं येपां चापास्तभेदकम् ।।
चोद्यमेतत्समानं स्यादुभयोरपि पक्षयोः ।। ४१७ ।। 
न नः परिहृतेनार्थश्चोद्येनानेन कश्चन ।।
प्रत्यङ्भोहैकहेतुत्वात्सर्वानर्थमृषामतेः ।। ४१८ ।। 
अज्ञानमेव वाध्यं नो मानस्येह यतस्ततः ।।
तच्चोद्यपरिहारोऽतः क्रियते नाफलत्वतः ।। ४१९ ।। 
मिथ्याज्ञानातिरेकेण नान्यदज्ञानमिष्यते ।।
येषां तान्प्रति चोद्यं स्यान्न त्वज्ञातात्मवादिनाम् ।। ४२० ।। 
नन्वज्ञानमवस्तुत्वात्कथं संसारकारणम् ।।
मिथ्याज्ञानस्य वस्तुत्वात्तदेवास्त्विह कारणम् ।। ४२१ ।। 
तथाच युक्तिमद्यत्नान्महद्भिरपि भाषितम् ।। 
अप्रामाण्यं पुनस्रेधेत्यत एतत्सुसंस्थितम् ।। ४२२ ।। 
किं भोः सदपि मानेन वस्तु साक्षान्निरस्यते ।।
तस्मिन्निरस्ते किं शेषं यस्मिन्मानस्य मानता ।। ४२३ ।। 
व्यञ्जकत्वात्प्रमाणानां मेयाभिव्यक्तितोऽपरम् ।। 
कार्यान्तरं न संभाव्यं नितरां वस्त्वपाक्रिया ।। ४२४ ।। 
मिथ्याज्ञानं कथं वस्तु न हि मिथ्येति वस्तु सत् ।। 
मिथ्या तद्वस्तु चेत्युक्तिर्महतामेव शोभते ।। ४२५ ।। 
स्वतोऽपि यदि सा वस्तु रज्ज्वां सर्पादिका मतिः ।। 
रज्ज्वात्मना तथाऽपीयमवस्त्वेवात्र वाध्यते ।। ४२६ ।।
मिथ्याज्ञानस्य कार्यत्वाक्तिं तत्कारणमुच्यताम् ।।
अकारणं सत्कार्यं चेडिम्भकैरपि हस्यते ।। ४२७ ।। 
रागादिकारणं चेत्स्यात्कार्यंं सत्कारणं कथम् ।।
अवस्त्वपि च वस्त्वेव वस्तुरूपात्तदन्यतः ।। ४२८ ।। 
उपात्तमेयरूपत्वं मानानां सत्यतोच्यते ।। 
तद्वलेनैव मेयस्थं घ्नन्ति मोहादि नान्यतः ।। ४२९ ।। 
तद्विपर्ययतो मिथ्या सर्वं मोहादि भण्यते ।। 
वस्त्वसाधारणं रूपं मोहादेर्न प्रमीयते ।। ४३० ।। 
न च वस्तु सतत्त्वं तद्वाधात्तस्य प्रमाणतः ।।
मेयप्रबोधनं मुक्त्वा न मितेः सत्यताऽन्यतः ।। ४३१ ।। 
कारकाणां हि सत्यत्वं स्वकार्यापेक्षयेष्यते ।। 
इतोऽन्यथा तत्सत्यत्वं निष्फलं न च लभ्यते ।। ४३२ ।। 
यद्वस्तु स्वात्मनैवास्ति तत्परार्थं न बोधवत् ।।
पारार्थ्येनैव सद्यच्च तत्परस्माद्धिरुङ्न सत् ।। ४३३ ।। 
सर्वमन्यानपेक्षं सदीक्ष्यमाणं स्वमात्रया ।।
स्वात्मरूपात्पृथग्रपं न वस्तूत्प्रेक्ष्यतेऽण्वपि ।। ४३४ ।। 
आत्मनैव स्वभावेन वस्त्वात्मानं विभर्ति हि ।।
नाऽऽत्मनो विद्यतेऽपेक्षा वस्तुनोऽन्यसमाश्रया ।। ४३५ ।। 
तस्मादविद्यासंभूतं नानात्वं प्रत्यगात्मनि ।।
ब्रह्मास्मीति हि तद्ध्वंसान्न कचिद्भेदधीर्यतः ।। ४३६ ।। 
मित्युत्पत्तावनुत्पत्तिर्विरोधाद्बाध्यते यतः ।।
तद्बाधे नाप्यपेक्षाऽस्ति मिथ्याधीबाधनं प्रति ।। ४३७ ।। 
मिथ्याधियोऽपि बाध्यत्वमज्ञानैकसमन्वयात् ।।
मूलध्वस्तौ हतं तच्चेन्मिथ्याधीः किं करोति नः ।। ४३८ ।। 
मेयरूपानुरोधित्वं मिथ्यासंशययोर्यदि ।।
सम्यग्ज्ञानात्तयोर्भेदो गम्यतां केन हेतुना ।। ४३९ ।। 
अज्ञानं संशयत्वान्नो मिथ्याज्ञानात्तथैव च ।।
तयोस्तत्त्वविवक्षायामज्ञानं तत्त्वमुच्यते ।। ४४० ।। 
अज्ञात एव यद्यत्र ज्ञाते तस्मिन्न तद्भवेत् ।। 
सर्वत्रासिद्धिरूपत्वान्मिथ्याज्ञानमिदं मतम् ।। ४४१ ।। 
मिथ्याज्ञानस्य वस्तुत्वं येनैव स्यात्सदात्मना ।।
अज्ञानस्यापि तेनैव सत्यत्वं केन वार्यते ।। ४४२ ।। 
रज्जुसर्पो यथा रज्ज्वा सात्मकः  प्राग्विवेकतः ।।
अवस्तु सन्नपि ह्येष इति पूज्यैरपीरितम् ।। ४४३ ।। 
स्वतस्तु सत्यता साक्षान्नोभयोरपि विद्यते ।।
अविचारितसिद्धित्वान्न स्वतः परतोऽपि ते ।। ४४४ ।। 
तदेवानुप्रविश्येति तत्त्वं यत्पारमार्थिकम् ।।
सच्च त्यच्चादिकां भित्तिं मोहात्प्रापदिति श्रुतिः ।। ४४५ ।। 
न चापि त्रयसद्भावे मिथ्याज्ञानं जगत्यपि ।। 
मोहमात्रप्रयुक्तत्वान्न सामान्यात्स्मृतेश्च तत् ।। ४४६ ।। 
सामान्यान्तरनिर्मुक्तं तथाऽसाधारणैरपि ।।
असामान्यत्वमेवैति शौक्ल्यमन्यानपेक्षतः ।। ४४७ ।। 
न चेदं स्मरणाज्जातं नापि सामान्यहेतुजम् ।।
शुक्लस्य गृह्यमाणत्वात्पुरोदेशावलम्बिनः ।। ४४८ ।। 
एवं प्रत्यक्ष एतस्मिञ्शुक्तिकोदरवर्तिनि ।।
तद्विरुद्धमभूज्ज्ञानं रजताभमबोधजम् ।। ४४९ ।। 
अप्रत्यक्षं मतं येषां ज्ञानं तान्प्रति भण्यते ।।
इदं रजतमित्येतज्ज्ञानं शुक्तौ कुतोऽन्वभूत् ।। ४५० ।। 
विशिष्टाकृतिदेशेहाकालधर्मं प्रतीयते ।।
शुक्तिकाज्ञानतो नर्ते वस्त्वीदृक्साध्यतेऽन्यतः ।। ४५१ ।। 
असाधारणधर्मोत्थो न साधारणकारणः ।।
रजतं शुक्तिकेत्यादिव्यपदेशोऽप्रसिद्धितः ।। ४५२ ।। 
न चेह राजता धर्माः कुतो ज्ञानं तदाकृति ।।
न ह्याकारमनालिङ्ग्य ज्ञानमाकारवत्क्वचित् ।। ४५३ ।। 
शुक्तिकानुविधायित्वान्नेदं स्मर्तव्यसंश्रयम् ।।
अनालिङ्गितबाह्यार्था बुद्धावेव स्मृतिर्यतः ।। ४५४ ।। 
धर्मादिहेतुकं येऽपि परिणामं प्रचक्षते ।।
सम्यग्ज्ञानेऽपि तुल्यत्वादनाश्वासस्तथा सति ।। ४५५ ।। 
भूतकालोपलब्धोऽर्थः स्मृतेश्चेद्गोचरो मतः ।।
नासौ भूतात्मनाऽज्ञायि भूतज्ञानमनाश्रयम् ।। ४५६ ।।
स्वोत्पत्तिव्यतिरेकेण ज्ञानकालोऽपि नेष्यते ।।
अगत्वरं सद्विज्ञानं भूतार्थं ढौकते कथम् ।। ४५७ ।। 
अविलुप्तार्थविज्ञानो यद्यात्माऽभ्युपगम्यते ।।
सर्वेषां सर्वबिज्ञानात्सर्वज्ञत्वं भवेद्ध्रुवम् ।। ४५८ ।। 
आश्रिताश्रयसंबन्धः कार्यकारणयोः स्मृतः ।।
वर्तमानात्मगं ज्ञानमतीतार्थं स्पृशेत्कथम् ।। ४५९ ।। 
सम्यग्ज्ञानेऽपि चास्त्येतत्र्रयं यद्भवतेरितम् ।।
प्रत्यभिज्ञाय तदिदमज्ञातं वस्त्ववैति हि ।। ४६० ।। 
तथा सति मृषाज्ञानं सर्वत्रैव प्रसज्यते ।।
मुक्त्वैकं प्रत्यगात्मानं, न तत्रास्ति त्रयं यतः ।। ४६१ ।। 
यस्मिन्सत्येव यत्कार्यं न भवेदेव चासति ।। 
तत्स्वकार्ये स्वतन्त्रत्घादुच्यते कारणं बुधैः ।। ४६२ ।। 
स्वत आकारवत्किंचित्परतश्चापि दृश्यते ।।
शुक्तिमृत्स्फटिकाद्येवं ज्ञातं किं नाभ्युपेयते ।। ४६३ ।। 
नापि व्यभिचरेज्ज्ञानं यदि स्मर्तव्यपृष्ठगम् ।।
साक्षाद्वस्त्वेकनिष्ठत्वाद्यथेयं शुक्तिकामतिः ।। ४६४ ।। 
न च प्रत्यक्षविज्ञानात्स्मृतेर्भेदं लभेमहि ।।
प्रध्वंसात्तस्य चार्थस्य नातोऽर्थस्पर्शिनी स्मृतिः ।। ४६५ ।। 
किं त्वेतदिति जिज्ञासोर्निषिद्धेऽप्यन्यथाग्रहे ।।
तावतो व्यवधानत्वाद्गुभुत्सा च न युज्यते ।। ४६६ ।। 
शुक्तिकेयमिति ह्युक्ते यथार्थं प्रतिपद्यते ।।
रजताद्यन्यथाज्ञानप्रतिषेधादृतेऽपि हि ।। ४६७ ।। 
नीलोत्पलदलाभं खं सामान्येतरवर्जितम् ।।
न पश्येयुस्रयासत्त्वान्न हि तच्चाक्षुषं यतः ।। ४६८ ।। 
दिग्विभागादिवद्व्योम प्राग्यानं च रवौ तथा ।।
स्वप्ने नानाप्रपञ्चाढ्यं मिथ्याज्ञानमृते त्रयात् ।। ४६९ ।। 
यत एवमतो ग्राह्यं शुक्तिकाज्ञानमेव तु ।।
रजताद्यन्यथाज्ञानकारणं युक्तिगौरवात् ।। ४७० ।। 
कर्मज्ञानादिहेतुत्वान्नियमस्य यथा तव ।।
सामान्याद्यविशेषेऽपि नियमोऽप्येवमिष्यताम् ।। ४७१ ।। 
भूरिसामान्यविज्ञानाच्छौक्ल्यमेध करोति किम् ।।
सदप्यन्यदुदास्ते किं स्वाश्रयग्रहणं प्रति ।। ४७२ ।। 
अनेकार्थाभिसंबन्धाच्छौक्ल्यस्य रजते च कः ।।
पक्षपातो विना हेतुं बलाकाज्ञानकृन्न किम् ।। ४७३ ।। 
स्वाकारमात्रनिष्पत्तेर्नालं कार्यान्तराय हि ।।
सामान्यं वा विशेषो वा नातः स्याद्राजती स्मृतिः ।। ४७४ ।। 
न ह्यसंनिहितं बोद्धुर्वस्तु बुद्धौ करोति हि ।।
ज्ञानमाकारवल्लोके सर्वाकारपसक्तितः ।। ४७५ ।। 
पदार्थान्तरसद्भावमपेक्ष्यान्यस्य वस्तुनः ।। 
यस्य सिद्धिर्मृषा तत्स्याद्रज्जुसर्पद्विचन्द्रवत् ।। ४७६ ।। 
प्रमात्रादीह यत्किंचित्प्रत्यगज्ञानहेतुजम् ।।
अन्योन्यापेक्षसिद्धित्वान्मिथ्या तदपि पूर्ववत् ।। ४७७ ।। 
आत्मन्यध्यासरूपोऽयं संसारः प्रतिपादितः ।।
अध्यासश्च विना हेतुं न लोक उपपद्यते ।। ४७८ ।। 
तस्माद्धेतूपदेशाय यः कारणमितीर्यते ।।
यस्मिन्नविद्ययेत्येवं ननु कारणमीरितम् ।। ४७९ ।। 
प्रधानवादमाशङ्क्य यस्माद्भूयोऽपि भण्यते ।। 
अज्ञात आत्मा जगतः कारणं न गुणत्रयम् ।। ४८० ।। 
श्रुतितो युक्तितश्चापि स्वयमेव प्रवक्ष्यति ।। 
उदर्क इममेवार्थं नातोऽन्यत्कारणं ततः ।।। ४८१ ।। 
यदात्मके नामरूपे इत्यज्ञानात्मता तयोः ।। 
भण्यतेऽतोऽप्रमाणत्वं शुक्तिकारजतादिवत् ।। ४८२ ।। 
न कारणातिवर्त्यस्ति कार्यं जगति कुत्र चित् ।।
स्वकारणाविशिष्टत्वे सलिलादितिहेतुगीः ।। ४८३ ।। 
वस्तुवृत्तं न पर्याप्तं तदज्ञानापनुत्तये ।।
अनुपात्तप्रमाणं सदित्यर्थप्रतिपत्तये ।। ४८४ ।। 
स्वतो बुद्धमिदं यस्मादतः शुद्धमसद्दूयम् ।।
द्वितीयसंगतिर्यस्माल्लोकेऽशुद्धेः प्रयोजिका ।। ४८५ ।। 
यथोक्ततत्त्वे नाविद्यामृते स्याहूयसंगतिः ।।
अतोऽशुद्घिनिषेधोक्तिस्तदविद्यानिषेधतः ।। ४८६ ।। 
ईश्वराव्याकृतप्राणविराङ्भूतेन्द्रियादिकम् ।। 
नाविद्योपाश्रयं मुक्त्वा संभाव्यं प्रत्यगात्मनि ।। ४८७ ।। 
प्रत्यग्याथात्म्यदृष्ट्या तन्निपुणोऽपि न वीक्षते ।।
न च प्रत्यग्धियं मुक्त्वा पराग्बुद्धिर्मितिर्भवेत् ।। ४८८ ।। 
पराञ्चि खानीत्येतच्च साटोपमभिधीयते ।।
प्रत्यड्भानैकमेयत्वं वेदान्तेष्वात्मवस्तुनः ।। ४८९ ।। 
इतो विरुद्धमानत्वं स्वतोपास्तद्वयात्मनः ।।
शक्यं वैश्वानरवरात्प्रवक्तुं, न तु मानतः ।। ४९० ।। 
नित्यशुद्धश्च बुद्धश्च यस्मादात्मा परः स्वतः ।।
मुक्तश्चातोऽवसेयोऽसौ सद्वेदान्तोक्तिमानिना ।। ४९१ ।। 
एवंभूतोऽप्यसंबुद्धस्वात्मतत्त्वो महेश्चरः ।। 
आपेदे कारणात्मत्वं नामरूपादिसर्जने ।। ४९२ ।। 
स एष इत्यनेनापि सुविरुद्धात्मतां ब्रुवन् ।।
विरुद्धबस्तुसंसृष्टि ब्रूतेऽज्ञानैककारणम् ।। ४९३ ।। 
व्याकुर्वन्निति वाक्येन स्वतो ज्ञोऽपि तमोन्वयात् ।।
ब्रह्मादिस्तम्बपर्यन्तं कार्यं प्राविशदुच्यते ।। ४९४ ।। 
स्वानुभूत्यनुरोधेन योऽज्ञातार्थः पुरोदितः ।।
प्रकृतार्थावलेहित्वात्सर्वनाम्ना स उच्यते ।। ४९५ ।। 
परामृश्य स इत्येवमव्याकृतसतत्त्वकम् ।।
तथारूपः स्वकार्यस्थः प्रात्यक्ष्यादेष उच्यते ।। ४९६ ।। 
विरुद्धरूपयोरेवं निर्द्वयद्वयरूषतः ।।
स एष इति निर्देशः कथं स्यात्कृष्णसर्पवत् ।। ४९७ ।। 
कारणान्नान्यतः कार्यं तथा कार्याच्च कारणम् ।।
इत्युक्तन्यायहेतुत्वान्न विरोधोऽत्र कश्चन ।। ४९८ ।। 
अज्ञातवस्तुतत्त्वस्य दुष्करं नास्ति किंचन  ।।
नीलीकृतं नभः पश्येच्चक्षुषा नीलवस्त्रवत् ।। ४९९ ।। 
योग्यायोग्यव्यपेक्षेयं मानव्यवहृतौ भवेत् ।।
कल्पनामात्रनिष्पत्तेर्नापेक्षाऽज्ञानभूमिषु ।। ५०० ।। 
इत्युक्तप्रतिपत्त्यर्थं हेतुरेषोऽभिधीयते ।।
प्रविष्ट इत्यनेनात्र स्वाभासैकतमोन्वयात् ।। ५०१ ।। 
ब्रह्मादावित्यनेनापि जनिमत्सर्वमुच्यते ।।
कृत्स्नसंसारधर्मार्थे देहेष्विति च भण्यते ।। ५०२ ।। 
ब्रह्मादिस्तम्बपर्यन्तं देहेष्विति तथोच्यते ।। 
क्रियाफलाभिसंबन्धो देहेष्वेवेति नाऽऽत्मनि ।। ५०३ ।। 
प्रत्यङ्भोहमरुद्बुद्धिचक्षुर्देहादिरूपिणाम् ।। 
प्रविष्टवचसैकात्म्यं गुणप्राधान्यमुच्यते ।। ५०४ ।। 
न ढौकते पराचीनं प्रत्यक्त्वासङ्गतः परः ।।
नेहाज्ञानमनादाय ह्यात्माऽनात्मानमीक्षते ।। ५०५ ।। 
स्थाण्वज्ञानमनादाय न चोरादीक्षणं यथा ।।
आत्माज्ञानमनादाय तद्वन्नानात्मवीक्षणम् ।। ५०६ ।। 
येनान्वितोऽयं संसारी सुषुप्ते कर्मणः क्षयात् ।। 
तत्स्वाभाव्यावशेषः स्यात्तत्कार्यत्वाद्धटादिवत् ।। ५०७ ।। 
स्वात्माभासप्रवेशो यः प्रत्यड्भोहनिबन्धनः ।।
तज्जेष्वपि स एव स्यान्मरुद्बुद्ध्यादिरूपिषु ।। ५०८ ।। 
पयोम्भोवत्सूत्ररूपं क्रियाविज्ञानशक्तिमत् ।।
कर्तृस्थभावकं स्थास्रु चलं कर्मस्थभावकम् ।। ५०९ ।।
बुद्ध्यात्मनोऽभिनिर्वत्तिर्व्यवसायात्मनस्ततः ।।
हिरण्यगर्भं यं प्राहुरुपादानं जगद्धियाम् ।। ५१० ।। 
वैराजं स्थानमासाद्य क्ष्मादिदेशविभागवान् ।। 
देवताकरणो देव एष एवोच्यते विराट् ।। ५११ ।। 
तथा च मन्त्रवर्णोऽत्र ह्यग्निर्मूर्धेति दृश्यते ।।
तदुपादानमात्राः स्युर्देवताः स्वाभिमानजाः ।। ५१२ ।। 
आधिभौतिकभूतानां तथैवाध्यात्मरूपिणाम् ।।
पूर्वोक्तानां परिच्छेदो ह्यविद्याकामकर्मभिः ।। ५१३ ।। 
सूत्रादिस्थाणुपर्यन्तं जगत्सृष्ट्वाऽऽत्ममायया ।।
स्वाभासैकसहायात्मा तदेव प्राविशद्धरिः ।। ५१४ ।। 
ननु व्याक्रियतेत्युक्तं स्वयमेव जगत्पुरा ।।
कर्मकर्त्रुक्तितोऽकस्मात्कथं कर्ताऽभिधीयते ।। ५१५ ।। 
परात्मनः प्रवेशोऽपि न्यायं संगच्छते न च ।। 
नेहासौ प्रकृतो यस्मादतो नासौ प्रवेशभाक् ।। ५१६ ।। 
नैष दोषः परस्यापि ह्यव्यक्तजगदात्मना ।। 
विवक्षितत्वादाक्षिप्तनियन्त्राद्यभिधीयते ।। ५१७ ।। 
इदंशब्दाभिधानेन ह्येकाधिकरणश्रवात् ।।
अव्याकृतपदस्यातो यथोक्तोऽर्थोऽत्र युज्यते ।। ५१८ ।। 
इदं जगान्नियन्त्रादिविभिन्नानेकरूपवत् ।। 
यथाऽधुना निश्चिनुमः प्रागप्येतदभूत्तथा ।। ५१९ ।। 
नामरूपाद्यभिव्यक्तेः प्राग्व्यक्तापह्नवेऽप्यभूत् ।।
अव्यक्ताध्यक्ष एकाकी व्यक्तं यत्साक्षिकं जगत् ।। ५२० ।। 
जगज्जनिस्थितिध्वंसनृत्तसाक्ष्यतिरेकतः ।।
शिष्टस्येह प्रवेश्यत्वात्पर एवाऽऽविशेदतः ।। ५२१ ।। 
विवक्षातश्च शब्दानां प्रयोगो जगतीक्ष्यते ।। 
यथा ग्रामादिशब्दानां तथेहाप्यवसीयताम् ।। ५२२ ।। 
निवासश्च निवासी च तथा चोभयमुच्यते ।।
ग्रामशब्देन लोकेऽस्मिंस्तथेहापि जगद्गिरा ।। ५२३ ।। 
कचिदात्मैव निर्देश्योऽनात्मैव कचिदुच्यते ।। 
तथोभयविवक्षाऽपि व्याकृताव्याकृतोक्तितः ।। ५२४ ।। 
यत्र नाशादिमद्वस्तु प्राधान्येन विवक्ष्यते ।।
तत्रानात्मैव वाच्योऽर्थः प्रत्यगात्मोपसर्जनः ।। ५२५ ।। 
अस्थूलोऽजोऽजरः शुद्धो यत्र चाप्यभिधीयते ।।
प्रत्यगात्मविवक्षैव तत्र ज्ञेयाभिधानतः ।। ५२६ ।। 
अव्यक्तं व्याकृतं विश्वं यत्र चाप्यभिधीयते ।। 
आत्मानात्मद्वयार्थैव विवक्षा तत्र गम्यते ।। ५२७ ।। 
यन्मदन्यदिति चोक्तेः परस्य प्रकृतत्वतः ।। 
सशब्देन परामर्शः परस्येह भवेदतः ।। ५२८ ।। 
अव्यावृत्ताननुगतयाथात्म्यादात्मवस्तुनः ।।
ननु प्रवेशस्तस्येह कथं श्रुत्योपदिश्यते ।। ५२९ ।। 
अप्रविष्टं यतो वेश्म परिच्छिन्नेन शक्यते ।।
प्रवेष्टुं पुरुषेणैवं न खेनैतद्विधर्मतः ।। ५३० ।। 
सर्वगाणामपि यथा भूतानां परिणामतः ।।
सर्पादीनां प्रवेशः स्यादुपलादौ मतं यदि ।। ५३१ ।। 
युतसिद्धनिवृत्त्यर्थं सहजोक्त्याऽभिधीयते ।।
अश्मनः परिणामत्वात्सर्पादेः परिपाकतः ।। ५३२ ।। 
दृश्यतेऽन्तस्थतोयानां बहिष्ठः परिपाकतः ।।
परिणामः पदार्थनां क्रिमिसर्पादिलक्षणः ।। ५३३ ।। 
नैवं यस्मादनापन्नधर्मान्तर इहोच्यते ।।
कार्ये प्रविष्टः स्रष्टैव पुमान्वेश्मेव तत्कृतम् ।। ४३४ ।। 
यथा भुक्त्वैति नगरं भुज्येतिक्रिययोर्नरः ।।
अविशिष्टो भवेत्कर्ता भिन्नकालस्थयोस्तथा ।। ५३५ ।। 
सृष्ट्वेदं सकलं विश्वं पश्चात्तत्प्राविशद्विभुः ।।
अनुपात्तान्यधर्मः सन्न तु पाषाणसपवत् ।। ५३६ ।। 
न चानवच्छिन्नतनोर्निर्विभागात्मवस्तुनः ।।
पूर्वस्थानवियोगेन स्थानान्तरसमागमः ।। ५३७ ।। 
मतं प्रवेशश्रवणादस्तु सावयवः परः ।।
इति चेन्नैतदेवं स्यादागमोक्तिविरोधतः ।। ५३८ ।। 
दिव्यो ह्यमूर्तः पुरुषो नेति नेतीति चासकृत् ।। 
गीर्मनोगम्यधर्माणां सर्वेषामात्मनिहुतेः ।। ५३९ ।। 
सविविम्बादिवत्तर्हि प्रवेशोऽस्तु परात्मनः ।। 
नैतन्न्याय्यमसद्भावात्तत्संयोगवियोगयोः ।। ५४० ।। 
संयोगश्च वियोगश्च यस्य येनेह वीक्ष्यते ।।
प्रतिबिम्बप्रवेशोऽयं तत्र न त्विह युज्यते ।। ५४१ ।। 
गुणप्रवेशवदृ्रव्य इति चेन्नानपाश्रयात् ।।
द्रव्यैकपरतन्त्राणां गुणानामेव युक्तिमान् ।। ५४२ ।। 
तादृक्प्रवेशो नेशस्य स्वातन्न्यादुपपद्यते ।।
एष सर्वेश्वर इति स्वातत्र्यं श्रूयतेऽसकृत् ।। ५४३ ।। 
बीजवत्स्यात्प्रवेशश्चेन्नैवमप्युपपद्यते ।।
जन्मादिविक्रियाधर्मप्रसक्तेरात्मवस्तुनः ।। ५४४ ।। 
स्थूलादिविक्रियाषट्कप्रतिषेधश्रुतेर्न च ।।
प्रवेशो ब्रह्मणोऽयुक्तः फले बीजादिवत्सदा ।। ५४५ ।। 
ननु पाषाणसर्पेण पुनरुक्तमिदं कथम् ।।
फले बीजवदित्युक्तं नैष दोषो भवेत्कुतः ।। ५४६ ।। 
भागभाग्यभिसंबन्धः ख्यातो बीजफलात्मनोः ।।
आधाराधेयसंबन्धस्तत्राश्मोरगयोः स्फुटः ।। ५४७ ।। 
परस्मादन्य एवेह संसारी प्राविशज्जगत् ।। 
परिच्छिन्नस्य लोकेऽपि प्रवेश उपपद्यते ।। ५४८ ।। 
स्रष्ट्टप्रवेष्ट्रोरेकत्वान्नैवमप्युपपद्यते ।।
सृष्ट्वा जगत्सृष्टिमनु तदेव प्राविशच्छ्रुतेः ।। ५४९ ।। 
पर एव प्रविष्टश्चेत्प्रविष्टानामनेकतः ।।
तदनन्यत्वतः प्रापन्महेशस्याप्यनेकता ।। ५५० ।। 
नैष दोषो यतो नेह भेदेनेशस्य संगतिः ।।
आत्मत्वरूपतस्तस्य ह्यात्मा चाभेदसंगतेः ।। ५५१ ।। 
अनन्यत्वं प्रविष्टैः स्यान्नानात्वमिति दुर्भणम् ।।
बहूनामेकयोगित्वादेकत्वं किं न चोद्यते ।। ५५२ ।। 
न च नानात्वकृल्लोके संयोगोऽभेदकारणात् ।।
तथाऽऽगमविरोधश्च बहुत्वं चेत्परात्मनः ।। ५५३ ।। 
एको देवो बहुधेतिमन्त्रब्राह्मणयुक्तितः ।।
वियद्वदेकलस्तस्मादीश्वरोऽभ्युपगम्यताम् ।। ५५४ ।। 
आस्तां तावत्प्रवेशोऽयं न्याय्योऽन्याय्यो यथा तथा ।।
दोषान्तरमिह प्राप्तं तत्तावत्प्रविचार्यते ।। ५५५ ।। 
संसारित्वात्प्रविष्टानां परस्य तदभेदतः ।।
संसारित्वं प्रसक्तं चेन्न क्षुदाद्यत्ययश्रुतेः ।। ५५६ ।। 
सुखिदुःखित्वमोहादिदर्शनान्नेति चेन्मतम् ।।
नैवं वेदान्तवाक्येषु न लिप्यत इति श्रुतेः ।। ५५७ ।। 
ननु प्रत्यक्षमानेन साक्षाद्दुःखादिदर्शने ।।
प्रत्यक्षबाधसिद्ध्यर्थं न न्याय्योक्तिपरंपरा ।। ५५८ ।। 
नोपाध्याश्रयजनितविशेषविषयत्वतः ।।
प्रत्यक्षाभासतासिद्धेस्तेन नोक्तिविरोधिता ।। ५५९ ।। 
दुःखी यदि भवेदात्मा कः साक्षी दुःखिनो भवेत् ।।
दुःखिनः साक्षिताऽयुक्ता साक्षिणो दुःखिता तथा ।। ५६० ।। 
मर्ते स्याद्विक्रियां दुःखी साक्षिता का विकारिणः ।।
धीविक्रियासहस्राणां साक्ष्यतोऽहमविक्रियः ।। ५६१ ।।
सुखदुःखादिसंबद्धां यथा दण्डेन दण्डिनम् ।। 
राधको वीक्षते बुद्धिं साक्षी तद्वदसंहतः ।। ५६२ ।। 
शरीरेन्द्रियसंघात आत्मत्वेन गतां धियम् ।। 
नित्यात्मज्योतिषा दीप्तां विशिंषन्ति सुखादयः ।। ५६३ ।। 
पराञ्चयेव तु सर्वाणि प्रत्यक्षादीनि नाऽऽत्मनि ।। 
प्रतीच्येव प्रवृत्तं तत्सदसीति वचोऽञ्चसा ।।। ५६४ ।। 
विज्ञातारमरे केन न दृष्टोरिति च स्फुटम् ।। 
अन्यदेवेति वाक्याच्च प्रत्यक्षं नाऽऽत्मगोचरम् ।। ५६५ ।। 
किंतु बुद्ध्याद्युपाधौ तदात्मच्छायैककर्मकम् ।। 
तथा दुःख्यहमित्यादौ प्रत्यक्षमुपचारतः ।। ५६६ ।। 
सामानाधिकरण्यस्य तथैवेहोपचारतः ।।
अयं दुःख्यहमस्मीति विषयेण तदीक्षणात् ।। ५६७ ।। 
नासिकाग्ने महद्दुःखं पादाङ्गष्ठाग्र एव च ।।
देहावयवदुःखादेः प्रात्यक्ष्यान्नाऽऽत्मदुःखिता ।। ५६८ ।। 
प्रतीचि चेद्भवेद्दुःखं व्यापि चैतन्यवद्भवेत् ।।
द्रष्ट्टस्थत्वान्न कर्मस्थं द्र्ष्ट्रा दृश्येत बोधवत् ।। ५६९ ।। 
स्वात्मनस्त्वेव कामाय ह्यात्मार्थत्वश्रुतेर्भवेत् ।।
आत्मैकविषयं सौख्यमिति चेन्मन्यसे न हि ।। ५७० ।। 
यत्र वा अन्यदित्युक्तेरविद्याविषयं तु तत् ।। 
दुःखित्वं नाऽऽत्मनि ज्ञेयं यत्र त्वस्येति  निह्नुतेः ।। ५७१ ।। 
मम तावदिदं बुद्धौ भवद्भ्यो यन्न रोचते ।।
प्रत्यक्प्रवणया दृष्ट्या संसारो नाऽऽत्मनीक्ष्यते ।। ५७२ ।। 
मतं तार्किकसमयविरोधश्चेत्प्रसज्यते ।।
इच्छाद्वेषादिमानात्मा यतस्तैरभ्युपेयते ।। ५७३ ।। 
नैवं निःशेषतर्कैश्चेदविरोधोऽभ्युपेयते ।।
सिद्धान्तो दुःस्थितोऽत्यर्थं तदा वः प्राप्नुयाद्ध्रुवम् ।। ५७४ ।। 
न च तार्किकयुक्त्याऽपि प्रतीचीहासुखात्मता ।।
यतोऽवगम्यते तस्मान्निर्भीतिः सुखमास्यताम् ।। ५७५ ।। 
पराक्प्रत्ययगम्येन दुःखेन स्याद्विषेषणम् ।। 
न प्रत्यङ्भात्ररूपस्य विरोधादुष्णशीतवत् ।। ५७६ ।। 
प्रत्यक्षाविषयत्वं च प्रतीचः प्रागवादिषम् ।। 
तच्छायापाश्रयाद्यस्मात्प्रत्यक्षस्यापि मानता ।। ५७७ ।। 
यो यतो लिप्सते नासावकिंचित्को ह्यनर्थिने ।।
भिक्षां दातुमलं तद्वज्ज्ञेयं स्वार्थपरार्थयोः ।। ५७८ ।। 
प्रत्यक्षमन्तरेणापि भवेद्दुःखविशेषणः ।। 
वियच्छब्दगुणं यद्वत्प्रत्यक्चेन्नैवमिष्यते ।। ५७९ ।। 
एकमानानधिगतेर्नु सुखग्राहिणाऽऽत्मनः ।।
नित्यानुमितरूपस्य गृहीतिः स्यान्मनागपि ।। ५८० ।। 
एकत्वादात्मनश्चैवं विषयीकरणे सति ।।
असंभवात्तदन्यस्य द्रष्ट्रभाषः प्रसज्यते ।। ५८१ ।। 
विषयित्वमथैकस्य विषयत्वं च दीपवत् ।।
मतं चेन्नैतदेवं स्याद्युगपद्भूत्यसंभवात् ।। ५८२ ।। 
न व्यनक्ति प्रदीपोऽपि स्वतो भास्वररूपतः ।।
विषयत्वाच्च पुंबुद्धेर्न दीपस्योभयात्मता ।। ५८३ ।। 
प्रतीचश्च निरंशत्वान्न दीपेन सधर्मता ।। 
म्राह्यग्राहकतैतेन विज्ञानस्याप्यपोदिता ।। ५८४ ।। 
तथा गुणगुणित्वेन हक्षलिङ्गाधिगम्ययोः ।।
दुःखात्मनोर्मिथोयोगे नानुमानप्रमाणता ।। ५८५ ।। 
नित्यमक्षजगम्यत्वाहुःखस्योत्पलनीलवत् ।। 
रूपाद्यक्षजगम्यैश्च सामानाधिकरण्यतः ।। ५८६ ।। 
दुःखस्याऽऽत्मनि संयोगजत्वाभ्युपगमेऽपि च ।। 
सभागविक्रियानित्यत्वादिदोषः प्रसज्यते ।। ५८७ ।। 
नाविकृत्य हि संयोगि गुणो द्रव्यं कदाचन ।। 
उपयन्नपयन्वेह लोके दृष्टः प्रमाणतः ।। ५८८ ।। 
न चानवयवं वस्तु क्वचिदप्युपलभ्यते ।।
विक्रियामाप्नुवन्नापि नित्यं ध्वंसिगुणाश्रयम् ।। ५८९ ।। 
आकाशस्य च नित्यत्वं नेष्टमागमवादिभिः ।।
तत्कार्यश्रवणान्नापि दृष्टान्तोऽस्ति ततोऽपरः ।। ५९० ।। 
विक्रियावदपि द्रव्यं तत्प्रत्ययसमन्वयात् ।।
नित्यमेवेति चेन्नैवमन्यथात्वातिरेकतः ।। ५९१ ।। 
अनित्यत्वं कचिन्नास्ति यथाऽन्येषां प्रवादिनाम् ।।
सन्नेवाभावरूपोऽपि त्विष्टः शून्यत्ववादिनाम् ।। ५९२ ।। 
संवित्प्रमाणसत्त्वेन विना वस्तु न लौकिकम् ।। 
प्रमाणवादिभिर्दृष्टमनन्यायत्तसिद्धिकम् ।। ५९३ ।। 
भागान्यथात्वाद्द्रव्यस्य नानित्यत्वं क्वचिन्मितम् ।।
निर्भागत्वात्प्रतीचस्तत्कया युक्त्योपपद्यते ।। ५९४ ।। 
अथ सावयवत्वेऽपि नित्यं स्यात्कुलिशादिवत् ।। 
संयोगपूर्वतो नैवं तद्विभागावसानतः ।। ५९५ ।। 
वजादेरषिभागश्चेत्तस्यासंयोगपूर्वतः ।।
नानुमेयत्वतोऽस्त्येव तस्यावयवसंयुविः ।। ५९६ ।। 
न हि साषयवं किंचिदृतेऽवयवसंयुतिम् ।।
घटादिवद्यतो दृष्टमतोऽदुःखित्वमात्मनः ।। ५९७ ।। 
निर्दुःखित्वे परस्येष्टे तदन्यस्पाप्यभावतः ।।
कस्य दुःखनिवृत्त्यर्थं प्रारब्धोपनिषत्त्वया ।। ५९८ ।। 
प्रत्यगज्ञानहेतूत्थदुःखित्वमतिविभ्रम - 
ध्वंसमात्रस्य सिद्ध्यर्थमारब्धोपनिषन्मया ।। ५९९ ।। 
नवसंख्येयमात्रेक्षी दशमो विभ्रमाद्यथा ।।
न वेत्ति दशमोऽस्मीति स्वीक्षमाणोऽपि तान्नव ।। ६०० ।।
निःशेषाननात्मदृक्तद्वदनिर्ज्ञातात्मतत्त्वकः ।।
न वेत्यैकात्म्यमस्मीति वीक्षमाणोऽप्यनात्मनः ।। ६०१ ।। 
दशमोऽसीतिवाक्योत्थसम्यग्ज्ञानानलार्चिषा ।।
प्लुष्ट्वाऽऽत्मदशमाज्ञानं दशमोऽस्मीति वीक्षते ।। ६०२ ।। 
यथा तत्त्वमसीत्यादिवाक्योत्थज्ञानवह्निना ।। 
प्लुष्ट्वेहाऽऽत्मतमस्तज्जं तथैकात्म्यं प्रपद्यते ।। ६०३ ।। 
प्रत्यगज्ञानहेतूत्थशास्राचार्यादिसाधनः ।।
तद्विरुद्धमथैकात्म्यं प्रत्यपद्यत मायया ।। ६०४ ।। 
शास्राचार्यादयो यद्वन्मोहोत्थत्वान्न वस्तुतः ।।
प्रवेशोऽप्यस्य तादृक्स्यादैकात्म्यप्रतिपत्तये ।। ६०५ ।। 
व्याकृताव्याकृतावस्थे जगतोऽस्य स्वभावतः ।। 
अनूद्य, लोकतो दृष्टे, तद्याथात्म्यं प्रबोध्यते ।। ६०६ ।। 
यत एवमतोऽपास्तरागद्वेपादिधीमलः ।।
उदारधिषणः प्राह भाष्यकृन्न्यायवद्वचः ।। ६०७ ।। 
अप्रविष्टस्वभावस्य दिग्देशाद्यनभिप्लुतेः ।।
प्रवेशो व्याकृते क्लृप्तो जलपात्रार्कबिम्बवत् ।। ६०८ ।। 
विम्बात्मना प्रवेशस्य ननु दूषणमीरितम् ।। 
विप्रकृष्ट्याद्यभावोक्त्या भूयः कस्मात्स आश्रितः ।। ६०९ ।। 
संभवाद्विप्रकृष्ट्यादेरदुष्टो दूषितः पुरा ।।
कथं तदिति चेदत्र युक्तिलेशोऽभिधीयते ।। ६१० ।। 
निर्धूताशेषनावात्वतद्धेतुरविभागवान् ।।
अनन्यसाक्षिकः प्रत्यङ्ङासीन्नामादिजन्मतः ।। ६११ ।। 
द्रष्ट्रादिरूपतस्तावद्व्यतिरेकोऽभवत्पुरा ।।
नामादिजन्मनि द्रष्टेत्यादिरूपान्वयोऽप्यभूत् ।। ६१२ ।। 
अप्पात्रोत्थापिताद्भानोर्दिवि भानुर्यथेक्ष्यते ।। 
सुषुप्तस्थस्तथा धीस्थात्कर्तृभोक्तृत्वलक्षणात् ।। ६१३ ।। 
द्रष्ट्टश्रोत्रादिरूपश्च यश्च द्रष्ट्रादिसाक्ष्यषि ।।
दुद्धितत्कारणोपाधी क्षेत्रज्ञेश्वरसंज्ञकौ ।। ६१४ ।। 
स्वप्ननिद्रायुताघाद्यौ प्राज्ञस्त्वस्वप्ननिद्रया ।।
इत्यादिस्थानभेदोऽपि वेदान्तोक्तौ विनिश्चितः ।। ६१५ ।। 
जिघ्राणीममहं गन्धमिति यो वेत्त्यविक्रियः ।।
तद्भावाभावसाक्ष्यात्मा ह्येतश्च श्रुतिमस्तके ।। ६१६ ।। 
अर्थान्तरनिरासार्थं दूषणं चोदितं पुरा।। 
तदभावाददुष्टत्वात्प्रवेशो मुखबिम्ववत् ।। ३१७ ।। 
दर्पणाभिहता दृष्टिः पर्यावृत्य स्वमाननम् ।।
व्याप्नुवन्त्यविभागेन भ्रान्तिं नो जनयेद्यथा ।। ३१८ ।। 
इहापि कारणोपाधिः केवलोऽप्यविवेकतः ।।
बुद्ध्यादिकार्यगैर्धर्मैः प्रतिविम्ववदीक्ष्यते ।। ६१९ ।। 
यथोक्तार्यप्रसिद्ध्यर्थं वचांसि सुबहून्यपि ।।
त्रय्यन्तेषूपपद्यन्ते तत्सृष्ट्वेत्यादिकानि च ।। ६२० ।। 
दिग्देशकाशून्यस्य प्रवेशो विलसर्पवत् ।।
न त्वाञ्चसः परस्यास्ति तेनाविद्याप्रकल्पितः ।। ६२१ ।। 
अग्निः सूर्यो मरुद्यद्वत्प्रविष्ट भुवनं तथा ।।
अप्रविष्टस्वभावोऽपि कार्यमात्माऽविशज्जगत् ।। ६२२ ।। 
प्रत्यग्याथात्म्यदृक्सिद्धिहेतुत्वाच्च भवेदिदम् ।। 
जगज्जनिस्थितिध्वंसप्रवेशानां प्रयोजनम् ।। ६२३ ।। 
तदृष्टेः पुरुषार्थत्वश्रवणादसकृच्छ्रुतौ ।।
ब्रह्म वेदेत्येवमादौ क्लृप्ताः सृष्ट्यादयस्ततः ।। ६२४ ।। 
युक्त्या नैषोपपद्यन्ते जगत्सृष्ट्यादयो यतः ।।
प्रत्यगज्ञानमात्रोत्या जगत्सृष्ट्यादयस्ततः ।। ६२५ ।। 
नासतो जन्मना योगः सतः सत्त्वान्न च्चेष्यते ।। 
कूटस्थे विक्रिया नास्ति तस्मादज्ञानतो जनिः ।। ६२६ ।। 
तथा रूपं रूपमिति मन्त्रवर्णोऽपि चाऽऽत्मनः ।।
याथात्म्यदर्शनायैव सृष्ट्यादि प्रत्यपीपदत् ।। ६२७ ।। 
व्याप्तिः प्रवेशशब्देन भण्यते कारणात्मनः ।।
बुद्ध्यादिकार्यविषया व्यापिव्याप्यत्वमेतयोः ।। ६२८ ।। 
असाधारणतो न स्यात्कालदिग्देशभिन्नयोः ।।
मिथोऽसंगतितो व्याप्तिर्हिमवद्विन्ध्ययोरिव ।। ६२९ ।। 
मिथोऽविभिन्नयोर्नासौ नापि सैकात्म्य इष्यते ।।
भिन्नसामान्ययोस्तद्वत्तदसाधारणात्मनः ।। ६३० ।। 
कार्यकारणयोरेवं भिन्नाभिन्नविकल्पतः ।।
वस्तुवृत्तेन संव्याप्तिर्न युक्त्येहोपपद्यते ।। ६३१ ।। 
यत्र कार्त्स्न्येन वृत्तिः स्याद्रज्जुसर्पादिवद्द्वयोः ।।
व्याप्तिर्मुख्याऽस्तु तत्रैव तथाऽऽत्मानात्मनोरपि ।। ६३२ ।। 
तमसैव यथा सर्पं स्रक्प्रविष्टा न तु स्वतः ।।
प्रत्यगज्ञानहेतूत्थमात्मैवं मायया जगत् ।। ६३३ ।। 
कया मर्यादया कार्यं मायावी माययाऽविशत् ।। 
आनखाग्रेभ्य इत्युक्त्या मर्यादाऽतोऽस्य भण्यते ।। ६३४ ।। 
नखाग्रावधिका यस्मात्संवित्पुसोऽभिजायते ।। 
अतः सामान्यवृत्त्यात्मा प्राविशद्देहमीश्वरः ।। ६३५ ।। 
दृष्टान्ताभ्यामिमां वृत्तिं व्याचष्टे प्रत्यगात्मनः ।। 
कृत्स्नकारणतत्कार्यवृत्त्युपाधिसमाश्रयात् ।। ६३६ ।। 
मिथो विभक्ता एकत्र क्षुरधाने यथा क्षुराः।।
क्षुरधानाद्विभज्यन्ते तथाऽऽत्मा नाडिभेदतः ।। ६३७ ।। 
ओतप्रोतात्मना तस्थुरर्वाग्या भूमयोऽक्षरात् ।।
तत्तद्भूमिपरिच्छेदात्क्षेत्रज्ञः पर एव सन् ।। ६३८ ।। 
सूक्ष्मताव्यापिते ज्ञेये भूम्यादेर्यावदक्षरम् ।।
पूर्वपूर्वप्रहाणेन तन्निष्ठा वियदात्मना ।। ६३९ ।। 
विश्चंभरोऽग्निर्विज्ञेयो विश्वस्य भरणादिह ।।
डारू कृत्स्नमभिव्याप्य यथाऽग्निर्दारुणि स्थितः ।। ६४० ।। 
संव्याप्य तद्वदखिलं देहमात्मा व्यवस्थितः ।।
तस्थावसंव्याप्य यथा क्षुरधानं क्षुरस्तथा ।। ६४१ ।। 
श्रोत्रादिनाडीमध्यस्थ आत्माऽव्याप्य तनुं स्थितः ।।
वृत्ती द्वे प्राप्नुतेऽतद्वान्स्वप्नजाग्रदवस्थयोः ।। ६४२ ।। 
सामान्यमात्रवृत्तिं स सुषुप्ते प्रतिपद्यते ।।
प्रत्यग्याथात्म्यसंमोहान्न त्वसौ परमार्थतः ।। ६४३ ।। 
महासत्ता वियज्ज्ञेियं कृत्स्नार्वाग्भूमिसंप्लुतेः ।।
व्यक्तयोऽन्त्या विशेषाः स्युस्तदसाधारणत्वतः ।। ६४४ ।। 
सामान्यानि विशेषाश्च तन्मध्यपतितानि च ।।
सामान्यात्मविशेषत्वं तदुपाधिरगात्परः ।। ६४५ ।। 
श्रोत्रत्वगादिनाडिस्थं शब्दाद्यालोचनादिभिः ।।
चेष्टितं नामरूपाभ्यां देहेऽमुष्योपलभ्यते ।। ६४६ ।। 
असाधारणसामान्यरूपाभ्यामीक्ष्यमीक्षते ।।
सर्वमानैः प्रसिद्धत्वादतो व्युत्थाप्यते ततः ।। ६४७ ।। 
अयं मेयः प्रामातांऽहं मानमेतदितीक्षणे ।। 
मिथ्याज्ञाने जनस्तुष्टः स्वप्नमायेन्द्रजालवत् ।। ६४८ ।। 
यतो मिथ्याववोधोऽयमतस्तदपनुत्तये ।।
न पश्यन्ति तमित्याह ये पश्यन्ति यथोदितम् ।। ३४९ ।। 
वस्त्वज्ञानैकनिष्ठत्वान्मिथ्याधीर्न हि वस्तुनि।।
न पश्यन्तीत्यतो युक्तं नेक्षन्ते वस्तु तत्परम् ।। ६५० ।। 
यद्यप्यत्राभिमानोऽस्ति निष्क्रियाकारकात्मनि ।।
पश्यामीत्ययथार्थत्वान्मिथ्याधीरेव सा मता ।। ६५१ ।। 
नन्वप्राप्तनिषेधोऽयं न पश्यन्तीति भण्यते ।।
नैवं सृष्ट्यादिवाक्यानां प्रत्यग्बोधैकहेतुतः ।। ६५२ ।। 
मन्त्रोऽप्याहेममेवार्थे रूपं रूपमिति स्फुटम् ।।
तद्दर्शनात्समस्तस्य पुरुषार्थस्य सिद्धितः ।। ३५३ ।। 
पश्यन्तोऽपि न पश्यन्ति विरुद्धं कथमुच्यते ।।
मेयासंस्पर्शिदृष्टित्वान्न पश्यन्तीति भण्यते ।। ६५४ ।। 
सदेवेत्यादिवाक्येभ्यः कृत्स्नं वस्तु यतोऽद्वयम् ।। 
संभवस्तद्विरुद्धस्य कुतोऽकृत्स्नस्य वस्तुनः ।। ६५५ ।। 
अव्यावृत्ताननुगतं प्रत्यग्वस्तु स्वतो मितेः ।।
तद्विरुद्धेह या दृष्टिर्मिथ्यारूपा न साऽन्यथा ।। ६५६ ।। 
आत्माऽनात्मानमाप्नोति यतः प्रत्यक्तयाऽखिलम् ।।
तदन्यानवशिष्टत्वादकृत्स्नः स्यादतोऽन्यथा ।। ६५७ ।।
अनात्मा नाऽऽत्मरूपेण प्रत्यक्त्वात्सिद्धिमर्हति ।।
प्रत्यङ्भात्रैकयाथात्म्यात्कुतस्तद्व्यतिरेकतः ।। ६५८ ।। 
देशतः कालतो रूपाद्वस्त्ववस्थादितोऽपि च ।।
व्यभिचारोऽस्य संसिद्धस्तद्विरद्धात्मसाक्षिकः ।। ६५९ ।। 
प्रतिज्ञार्थस्य सिद्ध्यर्थं न पश्यन्तीति भण्यते ।।
अकृत्स्नो हीति हेतूक्तिः साऽपि चैवं समर्थ्यते ।। ६६० ।। 
तदकृत्स्नत्वसंसिद्ध्यै प्राणन्नेवेत्युदीरणम् ।।
अन्योन्यव्यभिचारित्वं प्राणादेरीक्ष्यते यतः ।। ६६१ ।। 
यस्मिन्दृष्टेऽप्यदृष्टोऽर्थः स तदन्यश्च शिष्यते ।।
तथाऽदृष्टेऽपि दृष्टः स्यादकृत्स्नस्तादृगुच्यते ।। ६६२ ।। 
आविष्करिष्यन्हेत्वर्थमकृत्स्नत्वप्रसिद्धये ।। 
न ह्यसौ कृत्स्रतामेति चक्षुःश्रोत्रादिसंहतः ।। ६६३ ।।
परस्परानभिव्याप्तेर्नामरूपक्रियात्मनाम् ।।
व्यभिचारादकृत्स्नत्वं स्यादनात्मैकरूपिणाम् ।। ६६४ ।। 
असंहतः संहतः सन्प्रत्यङ्भोहैकहेतुतः ।।
प्राणनादिक्रियाः कुर्वन्प्राण इत्यभिधीयते ।। ६६५ ।। 
तस्मिश्च प्राणने वायोर्व्यापारः करणात्मना ।। 
उत्सृज्यमानः कर्मत्वं विज्ञानात्मन एति सः ।। ६६६ ।। 
साक्षादात्मोत्सृजन्वायुं तस्मिन्प्राणनकर्मणि ।।
अपेतकारकग्रामः प्रतीचैवानुभूयते ।। ६६७ ।। 
कर्त्रादिकारकाण्यस्मिन्नसाधारणरूपतः ।।
अतद्धर्मक आभान्ति ह्यागमापायसाक्षिणि ।। ६६८ ।। 
साक्षिरूपं स्वतःसिद्धं तेनैष्वव्यभिचारतः ।।
कर्त्रादि तु तमोन्तस्य रूपं धर्माद्यपेक्षया ।। ६६९ ।।
अनित्यहेतुतोऽनित्यं तेन कर्त्रादि लक्ष्यते ।।
निर्हेतु प्रत्यगज्ञानं लक्ष्यते तेन नित्यवत् ।। ६७० ।। 
प्रत्यगज्ञानमात्रैकनीडत्वान्नान्यरूपता ।।
क्रियाकारकरूपाणां नित्यानित्यमतिः कुतः ।। ६७१ ।। 
अतस्तद्व्यभिचारेण नामरूपक्रियात्मनाम् ।।
अकृत्स्नव्यपदेशेन मिथ्याज्ञानत्वमुच्यते ।। ६७२ ।। 
अज्ञातायां यथा रज्ज्वां तदध्यस्तैकरूपिणाम् ।। 
व्यभिचारः स्रगादीनां प्रतीच्येवमनात्मनाम् ।। ६७३ ।। 
प्राणाग्नयः पुरा बुद्धेः सुप्तेष्वन्येषु जाग्रति ।।
अतस्तद्विपया तावत्कर्तृतेहोच्यते प्रभोः ।। ६७४ ।। 
नामतो रूपतश्चैवं प्राणनादिषु कर्मसु ।।
लक्ष्यतेऽविद्यया तद्वात्रज्जुः सर्पादिभिर्यथा ।। ६७५ ।। 
प्राणन्नेवेत्यवधृतेस्तदर्थान्तररूपतः ।।
प्राणाद्यकृत्स्नतासिद्ध्यै व्यभिचारः प्रदर्श्यते ।। ६७६ ।। 
कर्मैतदेव कुर्वाणः काले चात्रैव भण्यते ।।
अत्रैव च क्रियायोगे तद्रूपादृः स इष्यते ।। ६७७ ।। 
तद्वानसमकालं तु प्राणनादिक्रियोत्थितेः ।।
प्रागूर्ध्वं च तदन्येषु प्राणासंभवहेतुतः ।।
न तन्नामा न तद्रूपस्तदन्यत्र च कर्मणि ।। ६७८ ।। 
प्राणनानन्तरं यस्मात्क्रियाशक्तेः समुद्भवः ।।
वदन्वागित्यतः प्राह क्रमयोगानुरोधतः ।। ६७९ ।। 
वक्तीति वाग्भवेदात्मा ह्युच्यते वाग्भवेद्ध्वनिः ।।
तथोच्यतेऽनयेत्यस्मात्करणं वागुदाहृता ।। ६८० ।। 
पश्यंश्चक्षुस्तथा द्रष्टा शृण्वञ्श्रोत्रं तथैव च ।।
त्रिधा त्रिधा व्यवच्छिन्न एवं सर्वत्र लक्षयेत् ।। ६८१ ।। 
चक्षुरालोचनायैव संशयं कुरुते मनः ।।
बुद्धिरध्यवसानाय साक्षी क्षेत्रज्ञ उच्यते ।। ६८२ ।। 
यैव ज्ञानविकाशेषु साक्षिता सैव नान्यथा ।।
क्रियाशक्तिविकाशेषु ह्यन्योन्यव्यभिचारिषु ।। ६८३ ।। 
निरस्तावयवे व्योम्नि मिथोभिन्नप्रदेशिनाम् ।।
न संभाव्या यथा सिद्धिः प्रतीच्येवं तमोवताम् ।। ६८४ ।। 
प्राणन्वदन्नित्युक्तानि नामरूपाणि यानि तु ।।
कर्मजान्येव तान्यस्य न तु चैतन्यवत्स्वतः ।।। ६८५ ।। 
अन्योन्यापेक्षसंसिद्धेरन्योन्यव्यभिचारतः ।।
अपराधीनसंसिद्धौ भानाविव तमो भवेत् ।। ६८६ ।। 
यत एवमषिद्योत्थं प्राणाद्यस्यातदात्मनः ।।
नामरूपमतस्ताभ्यां पश्यन्नपि न पश्यति ।। ६८७ ।। 
तत्रैवं सति यो द्रष्टा प्राणनादिक्रियं परम् ।। 
उपास्त इति जानाति न, स्वभावादुपासनम् ।। ६८८ ।। 
न यतो युगपत्कृत्स्नवस्तुज्ञानं क्रमेण वा ।।
अस्त्येकैकमतोऽनूक्तिः प्राप्ता दृष्टिरनूद्यते ।। ६८९ ।। 
नानेकदृष्टिविध्यर्थमेकैकोपास्तिकुत्सनम् ।। 
मृत्योः स मृत्युमित्येवं तदृष्टिरषि कुत्स्यते ।। ६९० ।। 
सर्व एकमिति ह्युक्तेरिहाप्यैकात्म्यदर्शनम् ।।
विधीयते यतो नातः समस्तव्यस्तदर्शनम् ।। ६९१ ।। 
समस्तव्यस्ततां तस्मान्मानान्तरमितत्वतः ।।
अनूद्यापूर्वमैकात्म्यं विधेयमुपपत्तिमत् ।। ६९२ ।। 
समुद्रतरुगोपिण्डदृष्टान्तैः परमात्मनः ।।
व्याचक्षते बलात्केचित्समस्तव्यस्तदर्शनम् ।। ६९३ ।। 
नानावयवसंभेदभिन्नार्थश्चेन्नगादिवत् ।। 
सिद्धः कुतश्चिन्मानाकत्स्यादनुवादस्तथा सति ।। ६९४ ।। 
निःशेषभेदसामान्यदृष्ट्यावृत्तिरुपासनम् ।।
विधित्सितं चेत्तादृक्षं कल्पकोट्याऽपि दुःशकम् ।। ६९५ ।। 
प्रत्यग्दृष्टेर्हि विषयः स्यादात्मेत्यनुभूतितः ।।
तदवोधमृते तत्र कुतः पिण्डादिदर्शनम् ।। ६९६ ।। 
तं परादादिति तथा प्रतीच्यज्ञानकल्पितम् ।।
मिथ्याज्ञानापनुत्त्यर्थमात्मैवेत्यब्रवीच्छ्रुतिः ।। ६९७ ।। 
पराञ्चीत्यपवादाच्च न पिण्डादीक्षणं श्रुतेः ।।
प्रत्यग्दृष्ट्या विरुद्धत्वान्न परागर्थदर्शनम् ।। ६९८ ।। 
अनन्यमेयतन्मानमातृ वस्त्वविभागवत् ।।
अमेयमानमात्रेकं तदात्मेति प्रचक्षते ।। ६९९ ।। 
संसारदर्शनाभ्यासात्तन्मुक्तिं ये प्रचक्षते ।।
नाकार्यं विद्यते तेषां वैश्वानरवराश्रयात् ।। ७०० ।। 
वयं तु वरहीनत्वाच्चर्मवद्वेष्टितुं वियत् ।। 
न शक्नुमो, विना युक्तीरतो न श्रद्दधामहे ।। ७०१ ।। 
उक्तं च वक्ष्यमाणं च समस्तव्यस्ततां प्रति ।।
श्रुत्यक्षरानुरोधेन दूषणं दूषितात्मनाम् ।। ७०२ ।। 
नादूषितात्मभिर्यस्मात्प्रतीचोऽन्यन्मनागपि ।। 
प्रत्यग्दृष्ट्येक्षितुं शक्यं वस्तु स्वप्नदृशा यथा ।। ७०३ ।। 
प्राणन्वदन्निति द्वाभ्यां क्रियाशक्तिसमुद्भवः ।।
पश्यञ्शृण्वन्निति तथा ज्ञानशक्त्युद्भवः कृतः ।। ७०४ ।। 
नामरूपातिरेकेण न ज्ञेयं वस्तु विद्यते ।।
उपलब्धौ तयोरुक्ते कारणे श्रोत्रचक्षुषी ।। ७०५ ।। 
नामरूपप्रकाश्या च क्रिया प्राणात्मिका तथा ।।
नामाभिव्यक्तिकृद्वाक्स्यादेवं सर्वत्र योजना ।। ७०६ ।। 
श्रोत्रादिकरणैर्यद्यत्प्रथते तत्तदुच्यते ।।
रूपं व्याक्रियते यत्तु तन्नामेत्युपदिश्यते ।। ७०७ ।। 
ज्ञानशक्तिविकाशानां मनः साधारणं मतम् ।।
क्रियाशक्त्युद्भवानां च करणं तत्र्रिकालदृक् ।। ७०८ ।। 
प्राणनादिकृतां मध्य एकैकं यः समीक्षते ।।
न स जानात्यकृत्स्नत्वात्पूर्ण्पं वस्तु यतः स्वतः ।। ७०९ ।। 
यावदेवमयं वेद प्राणितीत्यादिकर्तृकम् ।। 
अक्रियाकारकं वस्तु न तावद्वेद तत्त्वतः ।। ७१० ।। 
अव्याकृतेऽनभिव्यक्तेर्न चेत्तत्तत्त्वमीक्ष्यते ।।
व्यक्तौ च हेतुकार्याभ्यां कथं तर्हीक्ष्यतां परम् ।। ७११ ।। 
कार्यकारणबुद्धौ ताविष्येते विश्चतैजसौ ।।
प्राज्ञः कारणवद्धस्तु द्वौ तु तुर्ये न सिध्यतः ।। ७१२ ।। 
विस्फारिताक्षो जानाति शब्दाद्येव न तत्परम् ।। 
अपीतकरणग्रामः शब्दाद्यपि न वेत्ति हि ।। ७१३ ।। 
कथं पश्यंस्तमात्मानं साक्षाद्वेदेति चोदिते ।।
आत्मेत्येवेति नो वक्ति चोद्यहेतुनिवृत्तये ।। ७१४ ।। 
अतिरोहितरूपं यज्जगत्यव्याकृते तथा ।।
तत्साक्षित्वाच्च तद्व्यक्तौ यदक्षौर्व्यज्यते न च ।। ७१५ ।। 
प्रत्यक्तया यः प्रथते स्वयंज्योतिःस्वभावकः ।।
मातृमानक्रियामेयविभागैर्न विभज्यते ।। ७१६ ।। 
जिघ्राणीममहं गन्धमिति यो वेत्त्यविक्रियः ।।
स आत्मा तत्परं ज्योतिः शिरसीदं वचः श्रुतेः ।। ७१७ ।। 
अभिधाज्ञानगम्यत्वनिषेधायेतिशब्दनम् ।।
यतो वाचो निवर्तन्त इति च श्रुतिशासनम् ।। ७१८ ।। 
व्याकृताव्याकृतात्मत्वनिराकरणसिद्धये ।।
एषेत्याहान्यदेवेति तथा चोच्चैः श्रुतीरणम् ।। ७१९ ।। 
उपेति सामीप्यवचस्तन्निष्ठा प्रत्यगात्मनि ।।
कार्यकारणभूताभ्यां प्रत्यङ्नेदीय ईक्ष्यते ।। ७२० ।। 
व्याकृताव्याकृतात्मभ्यां यो भिन्नोऽज्ञानहेतुतः ।। 
प्रत्यक्तत्त्वधिया हत्वा तावुपैत्यात्ममात्रताम् ।। ७२१ ।। 
व्युत्थाय कारणात्कार्यात्तत्तत्त्वज्ञानवर्त्मना ।।
उपेत्य कूटस्थमजमासीतापरिणामवान् ।। ७२२ ।। 
व्यक्ताव्यक्तविभागोऽयं सिध्येदात्मन्यतद्वति ।।
अहोरात्रविभागोऽयं भानौ तद्रहिते यथा ।। ७२३ ।। 
आत्मानात्मविभागोऽपि नायमात्मस्पृगीक्ष्यते ।।
अज्ञातात्मैकसाक्षित्वादज्ञानोत्थं न वस्तुगम् ।। ७२४ ।। 
अनात्मसिद्धिवन्न स्यादात्मसिद्धिरनात्मनः ।।
आत्मनोऽनात्मसिद्धिश्च नैव स्यादात्मसिद्धिवत् ।। ७२५ ।। 
आत्मनो व्यतिरेकेण नैःस्वाभाव्यादनात्मनः ।।
तथैवाव्यतिरेकेण रज्जुसर्पखपुष्पवत् ।। ७२६ ।। 
तस्मान्नानात्मनोऽस्त्यात्मा नाप्यनात्माऽऽत्मनः स्वतः ।।
आत्मनस्तु स्वतः सिद्धिरात्मसिद्धेरनन्यतः ।। ७२७ ।। 
यावानात्मनि वेदाऽऽत्मा प्रतीच्यात्मानमात्मना ।।
निरस्ताज्ञानतत्कार्यं पश्येत्तद्वदनात्मसु ।। ७२८ ।। 
बुद्ध्यादेर्विषयान्तस्य निरस्तस्याऽऽत्मनो बहिः ।।
अनात्मवस्तुनः प्रत्यङ्ङात्मा ह्यात्मीयतो भवेत् ।। ७२९ ।। 
तद्याथात्म्यात्महेतुभ्यामनात्मार्थसमागमे ।।
अव्यावृत्ताननुगतसंगती रज्जुसर्पवत् ।। ७३० ।। 
प्रतीचोऽव्यतिरेकेण तदन्यद्वस्तु सिध्यति ।।
प्रतीचा तस्य जग्धत्वात्क्वानात्मा सिध्यतामयम् ।। ७३१ ।। 
सहतेऽनात्मतां नाऽऽत्माऽनात्मा तद्विरहे कुतः ।।
वस्त्वात्मना न चेत्सिध्येत्कुतः सिध्येदनात्मना ।। ७३२ ।। 
स्वात्मन्येव सदन्यत्र सर्ववस्तु प्रसिध्यति ।।
तत्र चेत्तदसत्सत्स्यात्कथमन्यत्र निष्मम् ।। ७३३ ।। 
मातृत्वकञ्चुको यद्वदात्माऽनात्मानमीक्षते ।।
दृष्टिमात्रैकरूपत्वान्न तथाऽऽत्मानमीक्षते ।। ७३४ ।। 
कर्तृत्वप्रतिषेधार्थं द्रष्टुर्दृष्टेरितिश्रुतिः ।। 
दृष्टिरेव तु यो द्रष्टेत्याह दृष्टिविशेषणम् ।। ७३५ ।। 
प्रतीचो वस्तुनस्तावद्वस्तुवृत्तं यथोदितम् ।। 
शब्दवृत्तमथेदानीं यथावदभिधीयते ।। ७३६ ।। 
यच्चाऽऽप्नोति यदादत्ते यच्चात्ति विषयानिह ।।
यच्चास्य संततो भावस्तस्मादात्मेति कथ्यते ।। ७३७ ।। 
यस्मादर्थे तु विज्ञेया यच्छब्दाः सर्व एव तु ।।
समुच्चये चशब्दाश्च तथा सर्वत्र योजयेत् ।। ७३८ ।। 
व्याप्नोत्यनवशेषेण सर्पदान्स्रगिदाखिलान् ।।
प्रत्यक्तयाऽनात्मनोऽतः प्रत्यगात्मेति भण्यते ।। ७३९ ।। 
सावशेषात्मनोऽकृत्स्नान्निःशेषात्मतया यतः ।।
आत्माऽनात्मन आप्नोति तेनाऽऽत्मेत्यभिधीयते ।। ७४० ।। 
स्वचिदाभासमोहेन तदुत्थानखिलान्यतः ।।
आदत्तेऽनात्मनः प्राज्ञे ततश्चाऽऽत्मेति तं विदुः ।। ७४१ ।। 
पर आत्मनि सर्वेऽपि संप्रतिष्ठन्त एकले ।।
पृथिव्याद्या अनात्मान इति चाऽऽथर्वणे वचः ।। ७४२ ।। 
स्वात्माभासाः पराचीना धीवृत्तीर्विषयोन्मुखाः ।। 
प्रत्यगत्ति यतोऽतोऽसावात्मेत्युक्तो मनीषिभिः ।। ७४३ ।। 
विश्वो हि स्थूलभुङ्नित्यं तैजसः प्रविविक्तभुक् ।।
आनन्दभुक्तथा प्राज्ञ इति चाऽऽगमशासनम् ।। ७४४ ।। 
अव्यावृत्ताननुगतः पूर्णः स्वात्मन्यवस्थितः ।।
यतोऽस्य संततो भावस्तस्माच्चाऽऽत्मेति शब्द्यते ।। ७४५ ।। 
तद्विष्णोरिति मन्त्रोऽपि विष्णोस्तत्परमं पदम् ।। 
चक्षुर्वदाततं व्योम्नि व्याचष्टे प्रत्यगात्मनि ।। ७४६ ।। 
नानुत्पन्नमतो ज्ञानं नानपास्तं तथा तमः ।।
यथोक्तैकात्म्यसंदृष्टावतः कार्त्स्न्यं ममाऽऽत्मनः ।। ७४७ ।। 
द्रष्ट्टदर्शनदृश्यानां प्रत्यक्तत्वं यतस्ततः ।।
तद्दृष्टावखिलं दृष्टं रज्जुसर्पादिवद्भवेत् ।। ७४८ ।। 
स्रगज्ञानैकहेतूनां स्रग्धिया ज्ञातता यथा ।।
प्रत्यङ्भोहजवस्तूनां प्रतीच्यवगते तथा ।। ७४९ ।। 
अत्र ज्ञाते यतः सर्व ऐकात्म्यं यान्त्यशेषतः ।।
प्राणादयोऽत आत्मैव द्रष्टव्यः सर्वदर्शनात् ।। ७५० ।। 
केचिद्व्याचक्षतेऽपूर्वे विधिमेतं महाधियः नियमं त्वपरे धीराः परिसंख्यामथापरे ।। ७५१ ।। 
नापूर्वविधिरित्येष कदाचिदपि गृह्यते ।। 
सर्वदैव तु तत्प्राप्तेस्तथा नान्योऽपि कश्चन ।। ७५२ ।। 
पुंव्यापारानधीनत्वान्नेह संभाव्यते विधिः ।। 
स्वव्यापारैकविषयः सर्व एव यतो विधिः ।। ७५३ ।। 
संस्थेम्नेऽस्यैव चार्थस्य पूर्वपक्षोक्तिपूर्वकः ।।
भाष्यकृद्भिः कृतो यत्नः स आविष्क्रियतेऽधुना ।। ७५४ ।। 
यथा कार्यानपेक्षस्य प्रामाण्यं वचसः स्फुटम् ।। 
ऐकात्म्यवस्तुनिष्ठस्य तथा पूर्वमवादिषम् ।। ७५५ ।। 
लिङ्प्रत्ययश्रुतेरत्र भ्रान्तिः समुपजायते ।।
यजेतेत्यादिसामान्याद्विध्यर्थोऽतो विचार्यते ।। ७५६ ।। 
सिद्धान्तोपक्रमः पूर्वं पूर्वपक्षः प्रदर्श्यते ।।
सम्यग्निर्ज्ञातसिद्धान्तो यतो वेत्ति बलाबलम् ।। ७५७ ।। 
नापूर्वविधिरेष स्यात्पक्षेप्राप्तत्वकारणात् ।। 
पक्षे प्राप्तिर्विचारान्ते वक्ष्यते कारणाश्रयात् ।। ७५८ ।। 
नित्यप्राप्तिमिहाऽऽचष्टे विध्यर्थापनुनुत्सया ।। 
अप्राप्तांशानुपात्येव सर्व एव विधिर्यतः ।। ७५९ ।। 
पाक्षिक्युपासनप्राप्तिर्नित्या वेति च लिङ्गतः ।।
विवक्षिता भाष्यकृतो नित्यप्राप्तिरितीक्ष्यते ।। ७६० ।। 
यत्साक्षादितिवाक्योत्थप्रत्यग्याथात्म्पलेहिना ।।
ज्ञानेन तमसो दाहात्कुतो विध्यर्थसंभवः ।। ७६१ ।। 
कारकाण्युपमृद्गाति विद्या बुद्धिमिवोषरे ।। 
कारकत्वमविद्योत्थं स्वतश्चाकारकात्मता ।। ७६२ ।। 
यदज्ञानात्प्रवृत्तिर्या तज्ज्ञाने सति सा कुतः ।।
न हीहापास्तनिद्रोऽपि सुप्तवत्स्वप्नमीक्षते ।। ७६३ ।। 
यद्धि यस्य स्वतो रूपं न तत्प्राप्तावपेक्षते ।।
क्रियां मोहनिमित्तत्वादपेक्षा कर्त्रपह्नवे ।। ७६४ ।। 
न च संमोहविध्वस्तौ यथावस्त्ववबोधतः ।। 
समर्थमन्यत्पश्यामः क्रियाकारकरूपकम् ।। ७६५ ।। 
स्वाध्यायाधीतिविधिना ज्योतिष्टोमादिबोधवत् ।। 
सदा प्राप्ताऽऽत्मविद्याऽपि नातो विधिरिहेष्यते ।। ७६६ ।। 
देहेन्द्रियमनोबुद्धिसर्वव्यापारभासिनः ।।
लिङ्गतश्चावसेयत्वान्न संभाव्यो विधिस्ततः ।। ७६७ ।। 
तथाऽहंप्रत्ययात्साक्षादात्मयाथात्म्यनिश्चितेः ।।
असंभवादसंप्राप्तेः कुतो विधिरिहेष्यते ।। ७६८ ।। 
नन्विहाऽऽत्मार्थसंदृष्टावहंप्रत्ययगम्यता ।।
पाक्षिकीति ततोऽप्राप्तेर्भवेन्नैयमिको विधिः ।। ७६९ ।।
पाक्षिकी तावदत्राऽऽस्तामैकात्म्यार्थावलेहिनः ।।
ज्ञानस्य प्राप्तिर्नित्या वेत्यस्त्वपूर्वो विधिः स्फुटः ।। ७७० ।। 
एकार्थोल्लेखिवृत्तीनामातादात्म्याभिमानतः ।।
आम्रेडनं हि शब्दार्थः सर्वत्रोपासनश्रुतेः ।। ७७१ ।। 
न पश्यन्तीत्यतो लिङ्गाज्ज्ञानमेव विधित्सितम् ।।
न तूपासनमिति चेन्मैवमैकार्थ्यकारणात् ।। ७७२ ।। 
सर्वत्रैकार्थता दृष्टा वेदोपासनशब्दयोः ।।
यथाऽन्यत्र तथेहापि कस्मान्नाध्यवसीयते ।। ७७३ ।। 
रश्मींस्त्वं पर्यावर्तयादिति चाऽऽवर्तनात्मकः ।।
विधिः श्रुतः श्रुतौ स्पष्टस्ततश्च फलसंगतिः ।। ७७४ ।। 
देवो भूत्वेति देवांश्च सदा तद्भावभावितः ।।
देवप्राप्तिं श्रुतिः प्राह भावनाबलसंश्रयात् ।। ७७५ ।। 
स योऽत इत्युपक्रम्य ह्युपासनगिरैव तु ।।
अन्त आत्मेत्युपासीत तथैवोपासनश्रुतेः ।। ७७६ ।। 
प्रवृत्तौ चोपसंहारे तथैवोपासनश्नुतेः ।।
वेदेत्युपासनार्थत्वमस्याप्यभ्युपगम्यते ।। ७७७ ।। 
तथैतत्सर्वे वेदेति यत्र यत्र श्रुतिर्भवेत् ।।
अभ्यासस्य तदाऽप्राप्तेरपूर्वविधिरिष्यते ।। ७७८ ।। 
वस्तुस्वरूपान्वाख्याने न च कश्चित्प्रवर्तते ।।
तज्ज्ञानजन्ममात्राच्च पुरुषार्थोऽपि नेष्यते ।। ७७९ ।। 
यादृक्कर्मविधे रूपमात्मध्यानविधेरपि ।।
तादृगेव विशेषोऽत्र न मनागापि गम्यते ।। ७८० ।। 
कुतोऽविशेष इति चेदत आह यथा तथा ।।
मानस्येव क्रिया यस्मादविशिष्टोभ्योरपि ।। ७८१ ।।
वषट्करिष्यंस्तां ध्यायेदिति यद्वद्विधीयते ।।
मानस्येव क्रिया तद्वदात्मार्थोपासनेष्वपि ।।७८२ ।। 
भावनांशत्रयं यस्मादुपासनविधावपि ।।
संभाव्यतेऽतो विज्ञेयो यजेतेत्यादिवद्विधिः ।। ७८३ ।। 
स्वाध्यायस्य विधिर्ब्रूते लिङाद्यात्मानमेव च ।।
विधिप्रशस्तज्ञानाभ्यां कुरुध्वं पुंस्प्रवर्तनम् ।। ७८४ ।। 
करणांशो विधिज्ञानं किमंशः पुंस्प्रवर्तनम् ।। 
इतिकर्तव्यता चात्र ह्यर्थवादप्रशंसनम् ।। ७८५ ।। 
प्रवृत्तस्य ततः पुंसः करणं याग इष्यते ।।
स्वर्गादिश्च किमंशः स्यात्प्रयाजादिस्तथा परः ।। ७८६ ।। 
यथा तत्र तथेहापि शास्रेणैव समर्प्यते ।।
अंशत्रयमतो युक्तमपूर्वविधिरेव तु ।। ७८७ ।। 
किमंश आत्मा विज्ञेयः करणांशस्तथा मनः ।।
इतिकर्तव्यता त्यागब्रह्मचर्यादिसाधनम् ।। ७८८ ।। 
कृत्स्नप्रकरणार्थस्य ज्योतिष्टोमादिगामिनः ।।
विध्युद्देशतया यद्वदुपयोगस्तथैव च ।। ७८९ ।। 
उपासाविध्यपेक्षस्य प्रक्रियापतितस्य च ।। 
आत्मार्थोपासनविधिदेशे तद्विनियोज्यते ।। ७९० ।। 
अत्रास्थूलादिवाक्यानामुपास्यार्थसमर्पणे ।।
उपयोगः फलं मोक्षस्तमसो वस्त्वपह्नुतिः ।। ७९१ ।। 
संप्रदायविदस्त्वन्ये यथावच्छास्रचक्षुषा ।।
व्याचक्षते महात्मानो यथा तदभिधीयते ।। ७९२ ।। 
विधिशून्यस्य वाक्यस्य न प्रामाण्यं किलेष्यते ।। 
नियोगानुप्रवेशेन यतो वस्त्ववबोध्यते ।। ७९३ ।। 
नानुवादस्वरूपस्य निरस्तविधिकस्य हि ।।
सापेक्षस्येह वचसः प्रामाण्यमुपपद्यते ।। ८९४ ।। 
क्रियैव ननु सर्वत्र तत्र तत्र विधीयते ।।
स्वव्यापारे हि विधिना नियोक्तुं शक्यते यतः ।। ७९५ ।। 
द्रव्यस्वरूपेऽसाध्यत्वाद्विधिः कथमिहेष्यते ।।
न हि सिद्धस्य साध्यत्वं निपुणेनापि गम्यते ।। ७९६ ।। 
न चाऽऽत्मविषयं ज्ञानं वेदान्तेषु विधीयते ।।
तस्य विध्यन्तरात्सिद्धेर्वेदान्तस्यानुवादता ।। ७९७ ।।
स्वाध्यायाधीतिविधिना ज्योतिष्टोमादिबोधवत् ।।
वेदान्तार्थावबोधोऽपि तेनैवेह समापितः ।। ७९८ ।। 
स्यादेतत्फलसंबन्धो नियोगविरहाद्यदि ।।
प्रत्यग्ज्ञानस्य लभ्येत न त्वसौ लभ्यते तथा ।। ७९९ ।। 
पुमर्थकारिता बुर्द्धर्नियोगादेव लभ्यते ।। 
नातस्तन्निरपेक्षस्य प्रामाण्यं वचसो भवेत् ।। ८०० ।। 
नैकात्म्यवस्तुसंव्याप्तिव्यतिरेकेण किंचन ।।
फलं स्यादात्मबोधस्य यथा कर्मफलं तथा ।। ८०१ ।। 
अत्रोच्यतेऽन्यदेवेदं विज्ञानान्तरमात्मगम् ।।
विधीयते सहोपायं वेदान्तोक्तिप्रबोधतः ।। ८०२ ।। 
न हि वाक्यसमुत्थेन ब्रह्मावाक्यार्थरूपकम् ।।
विज्ञानेन परिच्छेत्तुं शक्यते  कर्मवत्क्वचित् ।। ८०३ ।। 
नानापदार्थसंसृष्टरूपं शब्दात्प्रजायते ।।
विज्ञानं तेनावाक्यार्थरूपं नैव च गम्यते ।। ८०४ ।। 
शब्दस्वभाव एवैष संसृष्टार्थावबोधनम् ।। 
ब्रह्मासंसृष्टरूपत्वात्तेनातो नावगम्यते ।।  ८०५ ।। 
वाक्यं चातीन्द्रियार्थेषु प्रमाणमिति निश्चितम् ।।
तस्याप्यविषयत्वात्तद्विज्ञानान्तरगोचरः ।। ८०६ ।। 
न चेद्वाक्योत्थविज्ञानपरिच्छेद्यं तदिष्यते ।।
नाऽऽम्नायार्थो भवेत्तर्हि नैवं वेदार्थ एव हि ।। ८०७ ।। 
अपि चाधीयतेऽत्रार्थे वेदवाक्यान्यनेकशः ।।
प्रज्ञां कुर्वीत विज्ञायेत्येवमादीनि यत्नतः ।। ८०८ ।।
मुमुक्षुपुरुषार्थस्य मोहमात्रान्तरायतः ।।
ज्ञानात्कार्यान्तराभावान्नैतत्साध्वभिधीयते ।। ८०९ ।। 
विधेर्हि तत्र साफल्यं यत्र वाक्योत्थबोधतः ।।
व्यतिरेकादनुष्ठेयः पदार्थः कश्चिदिष्यते ।। ८१० ।। 
यथाऽग्निहोत्रयाथात्म्यविज्ञानव्यतिरेकतः ।।।
प्रयोगात्मा पृथक्तादृङ्नेह कश्चिदपीक्ष्यते ।। ८११ ।। 
उत्पत्त्यादौ हि साध्येऽर्थे पुंव्यापृतिरपेक्ष्यते ।। 
उत्पत्त्यादिविरुद्धत्वान्मुक्तेर्नान्यव्यपेक्षिता ।। ८१२ ।। 
उत्पत्त्यादि स्वतो नो चेत्किं मुक्तौ कर्मणः फलम् ।।
उत्पत्त्यादि स्वतश्चेत्स्यात्किं मुक्तौ कर्मणा वद ।। ८१३ ।। 
उत्पत्त्यादौ तु यच्छक्तं हेतुमात्रमपेक्षते ।।
तस्य कर्मव्यपेक्षा स्यान्नान्यथा तदपेक्षते ।। ८१४ ।। 
प्रवृत्त्या स्वात्मसिद्ध्यर्थं कारकं सदपेक्षते ।।
कारकाणां क्रियापेक्षा नोभयापेक्षिताऽऽत्मनि ।। ८१५ ।। 
संभावितात्मकर्तृत्वो ब्राह्मण्याद्यधिकारवान् ।।
विधिश्रुतेः प्रवर्तेत न तु प्लुष्टतदन्वयः ।। ८१६ ।। 
अपूर्वानपराबाह्यं ब्रह्मास्मीति विजानतः ।। 
कारकत्वं न संभाव्यं तन्मोहविरहात्कचित् ।। ८१७ ।। 
आत्मनो ब्रह्मता यत्र ब्रह्मणोऽप्यात्मता स्वतः ।। 
तत्त्वमस्यादिवाक्योत्थबोधाच्चेत्किमितीहते ।। ८१८ ।। 
अब्रह्मानात्मविज्ञानमोहोत्थध्वंसहेतुतः ।।
प्रत्यग्याथात्म्यबोधस्य कुतोऽमूढः प्रवर्तते ।। ८१९ ।। 
तत्र को मोह इत्येवं मन्त्रवर्णोऽपि नो जगौ ।। 
संसारासंभवं साक्षादेकत्वमनुपश्यतः ।। ८२० ।। 
वाध्यबाधकभावाच्च प्रत्यङ्भोहप्रबोधयोः ।।
सहावस्थानताभावात्प्रवृत्तेः स्यादसंभवः ।। ८२१ ।। 
मतं वाक्योत्थविज्ञानमात्राच्चेन्न निराकृतिः ।।
अब्रह्मानात्मविषयमोहस्येति न तत्तथा ।। ८२२ ।। 
तत्त्वमस्यादिवाक्यानां तावन्मात्रावबोधनात् ।। 
अर्थान्तरं स संभाव्यं वाक्यवाक्यार्थवेदिना ।। ८२३ ।।
अस्थूलाद्यर्थशंसीनि द्रष्टव्यादिविधेर्यदि ।। 
समर्पयेयुर्विषयमित्येतदपि नेष्यते ।। ८२४ ।। 
मुक्त्यन्तरायसंमोहविध्वंस्यैकात्म्यबोधतः ।।
न तदर्थान्तराभावादिति पूर्वमवादिषम् ।। ८२५ ।। 
प्रत्यग्याथात्म्यव्याख्यानमात्रेणैव विना विधिम् ।।
न प्रवर्तेत वाक्यार्थसंबोधायेति चेन्मतम् ।। ८२६ ।। 
नाऽऽत्मयाथात्म्यसंबोधिवाक्यश्रवणमात्रतः ।। 
प्रत्यक्तत्त्वधियः सूतेः किमन्यद्विधिनेष्यते ।। ८२७ ।। 
अन्तरेण विधिं वाक्यश्रवणायापि नेहेते ।।
इति ब्रुवाणं प्रब्रूयादनिष्टं श्रूयते कुतः ।। ८२८ ।। 
अनवस्थाप्रसक्तिश्च तत्र तत्र प्रसङ्गतः ।।
विध्यन्तरस्येति ततो यथोक्तोऽर्थोऽवसीयताम् ।। ८२९ ।। 
यथाऽऽत्मवादिवाक्यार्थश्रुतये न प्रवर्तते ।।
विधिवाक्यमृते तद्वद्विध्यर्थश्रवणेऽपि न ।। ८३० ।। 
मतं वाक्योत्थविज्ञानस्मृतिसंतानता यदि ।। 
केवलोक्तिश्रवोद्भूतज्ञानादर्थान्तरं स्फुटम् ।। ८३१ ।। 
नैवं साक्षाद्यथावस्तुबोधस्यैवेह संभवात् ।। 
नित्यं संनिहिते तस्मिंस्तत्स्मृत्या किं प्रयोजनम् ।। ८३२ ।। 
अपि पाशुपतास्रेण विद्धश्चेन्न ममार यः ।।
निष्फलेषुवितुन्नाङ्गो नङ्क्ष्यतीत्यतिदुष्करम् ।। ८३३ ।। 
अपि प्रत्यक्तमो नित्यं भास्वच्चैतन्यविम्बितम् ।। 
बुद्धितद्वृत्तयश्चैवं तप्रायोविस्फुलिङ्गवत् ।। ८३४ ।। 
प्रागप्यनात्मसंपातात्प्रतीचैवाऽऽप्तमेयकम् ।। 
जन्मनैवाखिलं ज्ञानं फलवत्किमपेक्षते ।। ८३५ ।। 
मात्रादिव्यवधानेन यथाऽन्यत्र मितेः फलम् ।। 
फलतोऽवगतेरेव न तथेहाऽऽत्मदर्शने ।। ८३६ ।। 
खपूर्ण एव सन्कुम्भो द्रव्यैर्नानाविधैर्युतिम् ।।
वियोगं वा यथा गच्छेच्चैतन्येद्धास्तथा धियाः ।। ८३७ ।। 
तस्मादावृत्तिपक्षेऽपि स्वतस्तत्सिद्धितो विधिः ।
नापूर्वः कश्चिदत्र स्यादत एवापरोऽपि न ।। ८३८ ।। 
अशब्दाद्यात्मकं साक्षान्निचाय्याऽऽत्मानमेकलम् ।।
मुच्यते मृत्युतो विद्वानिति नैगमिकं वचः ।। ८३९ ।। 
आत्मन्यवगते साक्षात्प्रमाणार्थसमाप्तितः ।।
किमन्यत्स्मृतिसंतानात्प्रार्थ्यते निष्प्रमाणकम् ।। ८४० ।। 
भविष्यत्कालसंवन्धि फलं चेह न नाकवत् ।।
तज्ज्ञानजन्मकालत्वादग्निजन्मोत्थकार्यवत् ।। ८४१ ।। 
अविधिश्चार्थतः प्राप्तेस्तज्ज्ञानस्मृतिसंसततेः ।।
बोधाच्च ध्वस्तसंमोहः स्मृतिं नैव व्यपेक्षते ।। ८४२ ।। 
सम्यग्ज्ञानाग्निनिर्दग्धे प्रत्यङ्भोहे सवान्धवे ।।
यथावस्तुस्मृतिं मुक्त्वा स्मृतिर्नान्याऽवशिष्यते ।। ८४३ ।। 
प्रमाननुविधानाच्च न स्मृतिर्बाधिकाऽपरा ।।
बाध्यत्वेनैव माबुद्धेर्निष्ठिताऽभूदनात्मधीः ।। ८४४ ।। 
बाध्यं तमो मितेः कृतस्नं तज्जं चाप्यतिदुर्वलम् ।।
मानं बाधकमेवाऽऽसीत्स्मृतिरप्यनयोस्तथा ।। ८४५ ।। 
न स्मृतिर्विस्मृतिर्वेह संभाव्येतापि केनचित् ।।
सकृद्विभातो ह्येवैष रवौ रात्र्यहनी यथा ।। ८४६ ।। 
अनर्थहेतुदाहित्वाद्यथोक्तात्मस्मृतेरतः ।।
आत्मस्मृतेः स्वतः प्राप्तिरितरस्यास्तु बाध्यता ।। ८४७ ।। 
निरोधस्तर्हि पूर्वोक्तान्मतमर्थान्तरं यदि ।।
तन्त्रान्तरेषु तस्यापि कार्यत्वेन श्रुतत्वतः ।। ८४८ ।। 
न, मुक्तिसाधनत्वेन तस्यामधिगमाच्छ्रुतेः ।।
प्रत्यग्वोधात्परं नान्यन्मुक्तेरस्तीह साधनम् ।। ८४९ ।। 
अननुष्ठेयरूपत्वात्तत्सिद्धिश्चाऽऽत्मवोधतः ।।
प्रत्यग्ज्ञाने निरुध्यन्ते चित्ततद्वृत्तयो यतः ।। ८५० ।। 
अभ्युपेत्यैतदस्माभिरुच्यते संभवादिति ।। 
सम्यग्ज्ञानातिरेकेण न त्वन्यन्मुक्तिसाधनम् ।। ८५१ ।। 
श्रुतौ स्मृतौ वा संभाव्यं ताभ्यां नान्यस्य मानता ।।
प्रत्याग्याथात्म्यनिर्णीतौ तार्किकोक्तात्मवस्तुवत् ।। ८५२ ।। 
सर्वाकाङ्क्षैकहेतोश्च प्रत्यग्विज्ञानहानतः ।।
न भावनेह संभाव्या मोहे सत्येव सा यतः ।। ८५३ ।। 
मानान्तरानधिगतोक्त्यर्थाधिगम एव नः ।। 
विधिर्यतो नियोगोऽपि नैव स्यादनृतन्त्रतः ।। ८५४ ।। 
नियोज्यतद्विषययोर्यत्र भेदोऽवसीयते ।।
विषयः स नियोगस्म नाऽऽत्मज्ञाने त्वभेदतः ।। ८५५ ।। 
शब्दो लिङादिशून्योऽपि ह्यविज्ञातार्थबोधकः ।।
विधिर्भवति सामर्थ्याज्ज्ञाते ह्यर्थेऽनुवादता ।। ८५६ ।। 
यतो वाचोऽभिधानानि प्रयुक्तान्युपलब्धये ।।
सर्वाण्यनभिधायैव निवर्तन्तेऽववोध्य च ।। ८५७ ।। 
उदपादि च यच्छब्दैर्ज्ञानमाकारबद्धियः ।। 
स्वतोबुद्धं तदप्राप्य नाम्ना सह निवर्तते ।। ८५८ ।। 
माहात्म्यमेतच्छब्दस्य यदविद्या निरस्यति ।।
सुषुप्त इव निद्राया दुर्बलत्वाच्च बाधते ।। ८५९ ।। 
दुर्बलत्वादविद्याया  आत्मत्वाद्बोधरूपिणः ।।
शब्दशक्तेरचिन्त्यत्वाद्विद्मस्तं मोहहानतः ।। ८६० ।। 
अगृहीत्वैव संबन्धमभिधानाभिधेययोः ।।
हित्वा निद्रां प्रबुध्यन्ते सुषुप्ते बोधिताः परैः ।। ८६१ ।। 
जाग्रद्वन्न यतः शब्दं सुषुप्ते वेत्ति कश्चन ।।
ध्वस्तेऽतो ज्ञानतोऽज्ञाने ब्रह्मास्मीति भवेत्फलम् ।। ८६२ ।। 
अविद्याघातिनः शब्दाद्याऽहं ब्रह्मोति धीर्भवेत् ।।
नश्यत्यविद्यया सार्धं हत्वा रोगमिवौषधम् ।। ८६३ ।। 
अवशिष्टं स्वतोबुद्धं शुद्धं मुक्तमतो भवेत् ।।
नातः स्याद्भावनापेक्षा नापि मानान्तरं प्रति ।। ८६४ ।।
क्रियाप्रभेदविरहाज्ज्ञानं वा निखिलं तमः ।। 
हन्त्यात्मलाभमात्रेण न तदन्या तमोह्नुतिः ।। ८६५ ।। 
क्रियातत्फलयोर्भेदान्न भेदः क्रिययोरतः ।।
प्रत्यग्ध्वान्तमतो ज्ञानं स्वात्मलब्ध्यैव हन्ति तत् ।। ८६६ ।। 
निष्पन्नोऽपि कुठारादिः प्रयोगविरहाद्यथा ।। 
द्वैधीभावाय नैवालं तथा नैव प्रमाणधीः ।। ८६७ ।। 
अलौकिकत्वाद्वोध्यस्य स्वतश्चावगमात्मनः ।। 
बोध्ये हि लौकिकेऽपेक्षा परतोऽवगतौ तथा ।। ८६८ ।। 
नद्यास्तीरे फलानीव प्रत्यक्षाद्यनपेक्षतः ।।
किमिवेहान्यमानेषु तवापेक्षाऽभिधाश्रुतेः ।। ८६९ ।। 
प्रमाता च प्रमाणं च प्रमेयो निश्चितिस्तथा ।।
यत्सांनिध्यात्प्रसिध्यन्ति तत्सिद्धौ किमपेक्षते ।। ८७० ।। 
जाग्रत्स्वप्नसुषुप्तेषु घटोऽयमिति संविदः ।।
व्यवधानं न चेहास्ति तद्भावाभावसाक्षितः ।। ८७१ ।। 
इदमेवमिदं नैवमिति बुद्धिर्विभागभाक् ।।
अनात्मिकाऽऽत्मवत्यत्र येनासौ किमपेक्षते ।। ८७२ ।। 
कर्त्रादिव्यापृतेः पूर्वमसंकीर्णमुपाधिभिः ।।
अविक्षिप्तमसंसुप्तं ह्यनुभवन्किमपेक्षते ।। ८७३ ।। 
प्रमाणमप्रमाणं च प्रमाभासस्तथैव च ।।
कुर्वन्त्येव प्रमां यत्र तदसंभावना कुतः ।। ८७४ ।। 
प्रामाण्यमेतत्पृष्ठेन कस्मान्नास्त्यभिथाश्रुतेः ।।
नियोगस्यापि मानत्वं नानपेक्ष्य प्रमामिमाम् ।। ८७५ ।। 
पश्येदात्मानमित्यादि वाक्यं यत्स्याद्विधायकम् ।। 
ज्ञानकर्तव्यतायां तन्नियोज्य पुरुषं प्रति ।। ८७६ ।। 
स्वव्यापारेऽनपेक्ष्यैव वस्तुवृत्तं वचो यतः ।।
नियुङ्के पुरुषं तस्माद्वस्तुवृत्तं सुदुर्लभम् ।। ८७७ ।। 
स्वशक्त्यननुरूपं चेत्कार्यं वाक्यशतैरपि ।। 
नियुक्तोऽपि न तत्कर्तुमलं शक्ये स हीश्वरः ।। ८७८ ।। 
अभिधाश्रुतिश्चेत्तत्सिद्धौ व्यायच्छेत प्रयत्नतः ।।
विधिवर्त्मानुगामित्वान्नार्थस्पृक्साऽस्वतन्त्रतः ।। ८७९ ।। 
स्वमांसान्यपि खादन्ति नियोगानतिलङ्घिनः ।।
जहत्यपि प्रियान्प्राणाञ्शक्यत्वादेव नान्यतः ।। ८८० ।। 
अशक्ये विनियुक्तोऽपि कृष्णलाञ्श्रपयेदिति ।। 
सर्वात्मनाऽप्यसौ कुर्वन्कुर्यात्तस्करकन्दुवत् ।। ८८१ ।। 
ज्ञानस्य वस्तुतन्त्रत्वान्नोपासनसमुत्थितिः ।।
न चाऽऽवृत्त्या प्रमोत्पत्तिं प्रमाणानि प्रकुर्वते ।। ८८२ ।। 
नार्थस्पृग्भावना चेत्स्याह्ब्रह्मधीजन्मने न सा ।।
शुक्तिकाज्ञानसंभूतौ न स्वभ्यस्ताऽपि रूप्यधीः ।। ८८३ ।। 
द्रष्टव्यश्चेद्भवेदात्मा स्यान्नियोगस्तथाऽऽत्मनि ।।
निषेधाद्दर्शनस्येह न नियोगोऽस्त्यतः परे ।। ८८४ ।। 
मनुते यन्न मनसा मतं येन मनः सदा ।।
ब्रह्म विद्धि तदेव त्वं न त्विदं यदुपासते ।। ८८५ ।। 
शुङ्गग्राहिकया श्रुत्या ब्रह्मताऽपोदिता स्फुटम् ।।
उपास्यत्वैकदोषेण नियोगोऽतोऽत्र नेष्यते ।। ८८६ ।। 
ज्ञाताज्ञातापनिहुत्या ज्ञातृभावादिसाक्षिणः ।।
ब्रह्म विद्धि तदेवेति ब्रह्मता च समर्पिता ।। ८८७ ।। 
वाक्यार्थज्ञानकाले यः पदार्थो नैव विद्यते ।।
कर्तव्यः कारकापेक्षो विधेयः स न संशयः ।। ८८८ ।। 
विपरीतस्ततो यस्तु वाक्यादेव च गम्यते ।।
नित्योऽकर्मप्रयुक्तः स न विधेयः कथंचन ।। ८८९ ।। 
यथावस्तु हि या बुद्धिः सम्यग्ज्ञानं तदेव नः ।।
पौरुषायासमात्रोत्थमज्ञानं रजतादिवत् ।। ८९० ।। 
वस्तुमात्रानुरोधित्वात्सम्यग्ज्ञानस्य दुष्करम् ।।
नियोगानुप्रवेशेन वस्तुतत्त्वावबोधनम् ।। ८९१ ।। 
अभिधेयं न यद्वस्तुप्रत्ययश्च न ढौकते ।।
नियुक्तोऽपि नियोगेन तादृङ्नैवेक्षितुं क्षमः ।। ८९२ ।। 
अपि मानान्तरप्राप्तं वस्तुवोधं निवर्तयेत् ।।
नियोगार्थानुरोधेन यदि वस्त्ववबोध्यते ।। ८९३ ।। 
मानान्तरोत्थविज्ञानप्राप्ताबेव नियुज्यते ।।
नियोगादेव तद्बुद्धौ नियोगत्वं भवेद्यतः ।। ८९४ ।। 
भाव्यतेऽसन्नपीहार्थस्तस्यान्यत्र प्रसिद्धितः ।।
ब्रह्मणस्त्वप्रसिद्धत्वात्क्रियतेऽसूत्रकः पटः ।। ८९५ ।। 
क्रियतेऽलौकिकोऽप्यर्थः पदार्थान्वयरूपतः ।।
अवार्क्याथात्मकं ब्रह्म तेनादो दुष्करं मतम् ।। ८९६ ।। 
अवाक्यार्थात्मकं ब्रह्म कुतोऽज्ञायीति कथ्यताम् ।।
वाक्यातिरेकि तन्मानं नान्यत्किंचित्त्वयेष्यते ।। ८९७ ।। 
अथान्यदपि तन्मानं भवताऽभ्युपगम्यते ।।
तावतैव कृतार्थत्वाद्व्यर्थं ध्यानादिचेष्टितम् ।। ८९८ ।। 
निदिध्यासनशब्देन सम्यग्ज्ञानं विवक्षितम् ।।
उक्तानुवचने तस्य विज्ञानेनेतिनिर्णयात् ।। ८९९ ।। 
ब्रह्म संसर्गरूपं चेद्वाक्यादध्यवसीयते ।।
तावन्मात्रप्रमाणत्वात्तादृगेवास्तु तन्मितेः ।। ९०० ।। 
यादृक्तद्गम्यते मानात्तत्तादृङ्नेति गीःकुतः ।।
अमानात्कल्प्यते यादृक्तत्तथैवेति साहसम् ।। ९०१ ।।
घटाकाशो महाकाश एवमाद्युक्तितोऽपि नः ।।
असंसृष्टार्थबोधः स्याद्यथैवं सदसीत्यतः ।। ९०२ ।। 
विज्ञाय प्रज्ञामित्यस्य न चार्थोऽयं विवक्षितः ।। 
यथा तथाऽतियत्नेन तत्रैवैतत्प्रवक्ष्यते ।। ९०३ ।। 
स्वरूपानूक्तिमात्रत्वादप्रामाण्यं मतं यदि ।।
तत्त्वमस्यादिवाक्यानां सोऽरोदीदितिवाक्यवत् ।। ९०४ ।। 
प्रामाण्यहेतुसद्भावान्नाप्रामाण्यमिहेष्यते ।।
फलवन्निश्चितज्ञानजन्म प्रामाण्यकारणम् ।। ९०५ ।। 
तादृग्यत्रास्ति तन्मानं, नास्ति यत्र न नन्मितिः ।। 
तत्त्वमस्यादिवाक्यार्थश्रवणानन्तरं न किम् ।। ९०६ ।। 
फलवन्निश्चितज्ञानजन्म साक्षात्समीक्ष्यते ।।
तस्मिन्सत्यप्रमाणत्वं किमिवेहोच्यते त्वया ।। ९०७ ।। 
सोऽरोदीदिति वाक्येभ्यो निश्चितं फलवच्च किम् ।।
जायते यदि विज्ञानं प्रामाण्यं केन वार्यते ।। ९०८ ।। 
अथ नैतदमानत्वं काममस्तु न वार्यते ।।
फलवन्निश्चितज्ञानजनकस्य किमागतम् ।। ९०९ ।। 
अथैतस्याप्रमाणत्वं मानत्वं केति भण्यताम् ।।
यत्राप्यभीष्टं मानत्वं तत्राप्येत्यप्रमाणता ।। ९१० ।। 
नरप्रवृत्तिसद्भावान्ननु तस्य प्रमाणता ।।
ज्योतिष्टोमादिवाक्यस्य ब्रह्मास्मीत्यत्र तन्न तु ।। ९११ ।। 
प्रामाण्यहेतुसद्भावान्नैतत्साध्वभिधीयते ।।
हेतुश्चाभिहितोऽस्माभिः प्रवृत्तिर्न तु कारणम् ।। ९१२ ।। 
अलंकारोऽयमस्माकं यदशेषप्रवर्तन - 
वीजप्रध्वंसकृज्ज्ञानफलवज्जन्मकारिता ।। ९१३ ।। 
यथोक्तेन विचारेण विधित्रयनिषेधनम् ।।
कृतं तन्नित्यसंप्राप्तिहेतूक्त्याऽनवशेषतः ।। ९१४ ।। 
तमेवेति च वाक्यस्य विध्यसंभवमब्रुवम् ।।
स्वरसेनैव संप्राप्तेस्तथाऽऽत्मोपासनस्य च ।। ९१५ ।। 
आत्मानमनुपास्येह नानात्मानं जनोऽपि हि ।।
उपास्ते तेन तत्प्राप्तिर्नित्यैवेत्यभिधीयते ।। ९१६ ।। 
अहंप्रत्ययगम्यत्वे ह्यभ्युपेतेऽपि चाऽऽत्मनः ।।
अनात्मप्रत्ययोत्पत्तिरहंप्रत्ययपूर्विका ।। ९१७ ।। 
आत्माऽऽत्मानं सदोपास्ते तत्प्रत्ययसमन्वयात् ।।
निःशेषानात्मबुद्धीनां नित्यप्राप्तमुपासनम् ।। ९१८ ।। 
विज्ञानकारणत्वेऽपि ह्यभ्युपेतेऽन्तरात्मनः ।।
नित्योपासनसंप्राप्तिस्तज्ज्ञानानां तदन्वयात् ।। ९१९ ।। 
अभ्युपेतेऽपि च विधौ न प्रवृत्तिरिहेष्यते ।।
सर्वमात्मेति संदृष्टे न प्रवृत्तिरहेतुतः ।। ९२० ।। 
﻿नियमार्थो विधिरमिति भाष्यकृतो वचः ।।
अभ्युपेत्यापि वक्ष्यमीत्येवमेतत्समञ्जसम् ।। ९२१ ।।
न कश्चिदपि संभाव्यो यथोक्तान्यायगौरवात् ।। 
विधिर्यतोऽभ्युपगमान्नियमोक्तिरियं ततः ।। ९२२ ।। 
दर्शनं क्रियमाणं हि कर्माऽऽश्रित्य प्रसिध्यति ।।
आत्माऽनात्मा च तत्कर्म तदन्यस्याप्रसिद्धितः ।। ९२३ ।। 
यथा तण्डुलनिष्पत्तिरवघाताद्यपेक्षया ।।
सिध्येद्दर्शननिष्पत्तिस्तद्वदात्माद्यपेक्षया ।। ९२४ ।। 
अवघातस्य पाक्षिक्यां प्राप्तौ यद्वन्नियम्यते ।। 
अवहन्यादिति तथा ह्यात्मोपास्तिर्नियम्यते ।। ९२५ ।। 
अनात्मोपासनप्राप्तौ ध्यायेदात्मानमित्यतः।।
अनात्मोपास्तेः सामर्थ्यान्निवृत्तिर्न तु शब्दतः ।। ९२६ ।। 
यद्यात्मोपासनाप्राप्तिः कचित्संभाव्यतेऽञ्जसा ।।
अवघातादिवत्कामं नियमोऽस्तु तथा सति ।। ९२७ ।।
प्रत्यगर्थमनालिङ्ग्य न पराग्वर्ति किंचन ।।
विज्ञानं जायते यस्मादात्मोपास्तिः सदा ततः ।। ९२८ ।। 
प्रागप्यनात्मसंबन्धाज्जन्मनैवाऽऽत्मकर्मकम् ।।
विज्ञानं निखिलं यस्मान्नित्यप्राप्तिरतो भवेत् ।। ९२९ ।। 
उपास्यार्थातिरेकेण न चोपासनकृद्धिरुक् ।।
संभाव्यो नियमविधिरतो नाऽऽत्मन्यभेदतः ।। ९३० ।। 
उक्तं  च न्यायमापेक्ष्य नियमोऽत्यन्तदुर्लभः ।।
विधेर्दौर्बल्यसिद्ध्यर्थमतो भाष्यकृदुक्तवान् ।। ९३१ ।। 
मुक्तेष्वादिवदित्यादि यच्च किंचित्समीरितम् ।। 
तस्याप्यसंभवः स्पष्ट उपरिष्टात्प्रवक्ष्यते ।। ९३२ ।। 
अनात्मोपासनमिदमितिशब्दप्रयोगतः ।।
प्रियमित्यादौ दृष्टत्वादप्रियोपासनं गुणात् ।। ९३३ ।।
आत्मैकगुणवत्त्वेन न त्वत्राऽऽत्मैव चिन्त्यते ।।
आत्मोपास्यत्ववाक्याच्च वैलक्षण्यं श्रुतेर्भवेत् ।। ९३४ ।। 
आत्मानमितिकर्मोक्तेर्वैलक्ष्यण्यमितिः स्फुटम्‌ ।।
आत्मोपास्तिनिषेधाच्च न पश्यन्तीति वाक्यतः ।। ९३५ ।। 
नाऽऽत्मोपास्यत्वावगमाद्वाक्यशेषे भवेदिदम् ।।
पदनीयान्तरतरं प्रियमित्यादिशेषतः ।। ९३६ ।। 
आत्मानं प्रियमित्येतद्वाक्यशेषेऽवगम्यते ।।
तस्मादात्मैवोपास्यः स्यान्नानात्मोपास्य इष्यते ।। ९३७ ।। 
अकृत्स्नत्वान्निषेधश्च न त्वात्मोपासनस्य सः ।। 
शब्दज्ञानातिवर्तित्वख्यापनायेतिशब्दनम् ।। ९३८ ।।
यतो वाचो निवर्तन्ते नेति नेत्यादिकं तथा ।।
एवं सत्यर्थवत्सर्वमन्यथा तदनर्थकम् ।। ९३९ ।। 
अनात्मार्थापनुत्यर्थमात्मानमिति शब्द्यते ।।
नातो वाक्यान्तरं तत्स्याद्यथोक्तार्थानुवादतः ।। ९४० ।। 
आत्मेत्येषोपासीतेति हेतुरत्रोपदिश्यते ।।
अकार्त्स्न्यदोषहानाय प्रतीचः कृत्स्नतोच्यते ।। ९४१ ।। 
आत्मनोऽनवशेषेण संबन्धोऽनात्मवस्तुना ।।
रज्जुसर्पादिवन्नातः प्रतीचः शिष्यते पराङ् ।। ९४२ ।।
सर्वमज्ञातमेव स्याद्यस्मिन्नज्ञात आत्मनि ।।
ज्ञाते ज्ञातं च कृत्स्नोऽसौ तावत्त्वात्सर्ववस्तुनः ।। ९४३ ।। 
युक्त्या निरूप्यमाणस्य ह्वात्मा तत्त्वमनात्मनः ।।
प्रत्याख्यातः स चेत्तेन कानात्मा सिध्यतामयम् ।। ९४४ ।।
अनात्मतत्तवमन्वेति ह्यात्माऽसङ्गोऽगुणोऽद्वयः ।।
स्वतः सिद्धौ न चेत्सिध्येत्किमन्यद्भेषजं ततः ।। ९४५ ।।
ज्ञातायां स्रजि तन्मोहकल्पितानां यथैकता ।।
प्रतीच्येवं तदज्ञानक्लृप्तानामेकतेष्यते ।। ९४६ ।। 
आत्मशब्दाभिधेयेऽर्थे प्रत्यक्सामान्यरूपके ।।
अन्तर्भवन्ति निखिला विशेषा इति केचन ।। ९४७ ।। 
सामान्येन समस्तं तद्विशेषैर्व्यस्तमेव च ।।
कृत्स्नमेवं परं ब्रह्म सदोपासीत यत्नतः ।। ९४८ ।। 
अवस्थावदवस्थाभिः कचित्कार्त्स्न्यं प्रचक्षते ।।
कार्यकारणरूपेण कचिद्व्याचक्षते तथा ।। ९४९ ।। 
भागभागिविभागेन नाभिनेम्यरवत्तथा ।। 
व्याचक्षते महात्मानः संप्रदायबलात्किल ।। ९५० ।। 
अक्षराणामतात्पर्याद्युक्तितश्चाप्यसंभवात् ।।
प्रतिपत्तुं वयं तादृक्शक्रुमो नाञ्चसा परम् ।। ९५१ ।। 
अज्ञातं जगदज्ञाते ज्ञाते ज्ञातं च यत्र तत् ।। 
तद्ब्रह्मैवंविधं कृत्स्नं न गोवृक्षादिवन्मतम् ।। ९५२ ।। 
सामान्यानि विशेषाश्च व्यावर्तन्ते परस्परम् ।।
प्राणादिवदतः कार्त्स्न्यं न तेषां युक्तिमद्भवेत् ।। ९५३ ।। 
तदानन्त्याच्च तद्वोधो नेश्वरेणापि कार्त्स्न्यतः ।।
क्रमशोऽक्रमशो वाऽपि शक्यः कुतं कदाचन ।। ९५४ ।। 
तादात्म्यभावनायां तु पुंसां संभावनाऽपि न ।।
शक्या सुनिपुणेनापि कर्तुं तद्व्यापृतिः कुतः ।। ९५५ ।। 
गङ्गावतारवन्नापि वहूपासितृकर्मता ।।
भावनोपचयाभावादेकैकस्मिंस्तथा सति ।। ९५६ ।। 
देवो भूत्वैति विबुधान्भावनोपचयान्नरः ।।
इति सर्वपदार्थेषु पुंसोऽशक्या विधित्सितम् ।। ९५७ ।। 
यज्ज्ञातमपि कार्त्स्न्येन तत्तदन्यच्च नाञ्जसा ।। 
ज्ञानेन ज्ञायते तादृक्कृत्स्नं कथमिहोच्यते ।। ९५८ ।। 
पराग्वस्तु विरोधित्वात्प्रत्यग्बुद्ध्या न गम्यते ।।
पराञ्चीत्यपि हेतूक्तेर्नातः पिण्डादिकृत्स्नधीः ।। ९५९ ।। 
तथाऽऽत्मनि च विज्ञाते सर्वं ज्ञातं भवेदिति ।।
येनाश्रुतं श्रुतमिति कस्मिन्न्विति तथा परम् ।। ९६० ।। 
आत्मसाम्यग्रहेऽप्यात्मभेदमात्रगृहीतितः ।।
नैवानात्मार्थसामान्यविशेषाणां ग्रहो भवेत् ।। ९६१ ।। 
समस्तव्यस्ततादृष्टावेवमादि सुदुर्घटम् ।।
अपूर्वानपरानन्तरावाह्योक्तिश्च दुःस्थिता ।। ९६२ ।। 
पराक्प्रमेयमानानां प्रत्यगर्थधियोदितः ।।
बाधोऽतोऽसाध्वभिहितं समस्तव्यस्ततां प्रति ।। ९६३ ।। 
तथोपास्यस्य ब्रह्मत्वे श्रुत्या साक्षान्निराकृते ।।
नेदं यदिदमित्येवं समस्तव्यस्तता कुतः ।। ९६४ ।। 
स्थूलाद्यशेषापह्नुत्या चाक्षरे प्रत्यगात्मनि ।।
कारणान्तस्य जगत ओतप्रोतोक्तितस्तथा ।। ९६५ ।। 
न च प्रत्यग्धिया द्रष्टुं पराग्वस्तिवह शक्यते ।।
समस्तव्यस्ततैवं च न मानादुपपद्यते ।। ९६६ ।। 
मानभूमेश्च व्युत्थाप्य तथा विदितभूमितः ।।
प्रत्यङ्भात्रस्य ब्रह्मोक्तेः समस्तव्यस्तता कुतः ।। ९६७ ।। 
न समस्तं न च व्यस्तं नोभयं प्रत्यगात्मनि ।। 
प्रत्यक्प्रवणया बुद्ध्या वीक्ष्यतां यदि शक्यते ।। ९६८ ।। 
कस्मात्पुनरिदं त्यक्त्वा दृष्टादृष्टार्थसाधनम् ।।
आत्मेत्येवोपासीतेति महान्यत्नः श्रुतेरिह ।। ९६९ ।। 
पदनीयमिदं यस्मादनात्मभ्यः परं पदम् ।।
सर्वज्ञेयपुमर्थानां प्रत्यग्ज्ञाने समाप्तितः ।। ९७० ।। 
न हि प्रतीचि विज्ञाते कश्चिदप्यवशिष्यते ।।
ज्ञेयोऽर्थः पुरुषार्थो वा पदनीयमतो भवेत् ।। ९७१ ।। 
अनात्मार्थे तु विज्ञाते स्वाध्यस्ताहिप्रबोधवत् ।।
न किंचित्स्यात्परिज्ञातं नानात्माऽतः प्रमित्सितः ।। ९७२ ।। 
अस्येति शैषिकी षष्ठी कृत्स्नसंगत्यपेक्षया ।।
प्रतीचा व्यतिरेकी सन्नानात्मा ह्येति संगतिम् ।। ९७३ ।। 
नर्ते विभागं संबन्धः प्रतीचाऽनात्मनोऽस्ति हि ।।
प्रत्यगर्थोऽविभागात्मा नातः संगच्छते द्वयम् ।। ९७४ ।। 
अतो दुःस्थितसिद्ध्येतत्पराग्वस्त्वन्तरात्मनि ।।
तावन्मात्रैकयाथात्म्याद्बुद्ध्यादे रज्जुसर्पवत् ।। ९७५ ।। 
पराक्तयैष ज्ञातोऽपि प्रत्यग्याथात्म्यहेतुतः ।।
अनात्माऽज्ञात एव स्याच्छुक्तिकारूप्यबोधवत् ।। ९७६ ।। 
निर्धारणे वा षष्ठीयं ज्ञेयार्थस्यावधारणात् ।।
प्रतीचो ह्यनधिगतान्नान्योऽनधिगतो यतः ।। ९७७ ।। 
ज्ञातोऽपि तद्वदेवास्मान्नाऽऽत्मनो विद्यते परः ।।
प्रत्यगज्ञानहेतुत्वात्तदन्यस्येह वस्तुनः ।। ९७८ ।। 
अनात्मनोऽस्य सर्वस्य व्याकृताव्याकृतात्मनः ।।
यस्मादात्मा परं तत्त्वं पदनीयमतो भवेत् ।। ९७९ ।। 
खण्डादौ गोत्ववद्यस्मात्प्रत्यग्दृष्ट्याऽन्तरात्मनि ।।
समीक्ष्यते हिरुङ्गनापि तेनासावात्मतत्त्वकः ।। ९८० ।। 
ज्ञेय आत्मैव नानात्मा पदनीयत्वकारणात् ।। 
नन्वन्यज्ञाने नान्यस्य कचिदस्त्यवबुद्धता ।। ९८१ ।। 
सत्यमेवं भवेदेतद्यद्यात्माऽप्यन्य इष्यते ।।
आत्माऽसावन्य इति च नानुन्मत्तस्य गीरियम् ।। ९८२ ।। 
अनेनेति तृतीयेयमित्थंभूतार्थलक्षण ।। 
इदंधीशब्दगम्यस्य प्रत्यङ्भात्रसतत्त्वतः ।। ९८३ ।। 
घटो नास्तीति कोऽन्वस्मान्मानादर्थः प्रतीयते ।।
संवित्तावदशेषेभ्यः प्रमाणेभ्योऽवसीयते ।। ९८४ ।। 
न संविदः पृथक्त्वेन नापि संविदि तद्धिया ।।
अनात्मवस्तूत्प्रक्ष्यं स्याद्यथा संविदियं स्वतः ।। ९८५ ।। 
उपलब्धोऽस्ति सन्कुम्भो लम्बोष्ठो देशकालवान् ।।
पूर्वपूर्वातिरेकेण नोत्तरार्थोऽनुभूयते ।। ९८६ ।।
कर्त्रादिव्यापृतेः पूर्वं संवित्स्वात्मन्यवस्थितेः ।।
अविभागादनाख्येया तदुद्भूत्य फलायते ।।  ९८७  ।।
अक्रियेऽपि यथा व्योम्नि द्युत्पत्तिस्थितिहानिभिः ।।
जगन्ननर्ति मय्येवं सदसद्विश्वरूपभृत् ।। ९८८ ।। 
नञ्घटार्थावपह्नुत्य संवित्सद्रूपमात्रया ।।
अवगत्यात्मना सत्त्वं सर्वदृक्स्यादविक्रियः ।। ९८९ ।। 
दिग्विभागोऽविभागेऽपि व्योम्नि यद्वत्प्रकल्पितः ।।
प्रध्वस्ताशेषभेदेऽपि मयि भिन्नधियस्तथा ।। ९९० ।। 
कथं पुनरबोधोत्थक्लृप्तोपायेन नत्परम् ।।
गम्यते सत्यमित्यस्य परिहृत्यै परं वचः ।। ९९१ ।। 
परमार्थात्मनाऽसत्यं पदं तदपि बोधकम् ।। 
स्वार्थस्यैवमुपायत्वमसत्यस्याऽऽत्मनीक्ष्यताम् ।। ९९२ ।। 
उपायसत्यतां मुक्त्वा नान्यादृश्युपयुज्यते ।।
सत्यताऽत्र ह्युपायानामुपेये किं तयेष्यते ।। ९९३ ।। 
गवादिखुरिबिम्वो वा पदमित्युपदिश्यते ।।
अनन्वितार्थसिद्ध्यर्थं दृष्टान्तोऽयं तथा सति ।। ९९४ ।। 
गवादिबोधनिर्वृत्तिः पदतज्ज्ञानहेतुतः ।। 
अनन्वितपदज्ञानगोपिण्डैकावसायिनी ।। ९९५ ।। 
यथैवं नामरूपादिप्रपञ्चोपायहेतुतः ।।
अप्रपञ्चात्मके भूम्नि प्रत्यग्बोधः प्रजायते ।। ९९६ ।। 
प्रमाणभूमावैकात्म्यं विरोधान्न प्रतीयते ।।
तमोन्वयाप्रमेयत्वात्तदभावेऽपि नेक्ष्यते ।। ९९७ ।।
न हि वस्त्वात्मनैवाऽऽत्ममोहाद्युच्छित्तये कचित् ।।
प्रमाणनिरपेक्षं सद्वस्त्वलं स्वप्रसिद्धये ।। ९९८ ।। 
संसारानवतारः स्यान्मानवैफल्यमेव च ।।
इत्येतस्येह चोद्यस्य परिहाराय चोत्तरम् ।। ९९९ ।। 
यथा गवात्मना साक्षाद्गां विन्देद्गोपदानुगः ।।
प्रत्यक्चैतन्यसृत्यैवं विन्देत्तत्परमं पदम् ।। १००० ।। 
प्रत्यक्तया यदाभाति ह्यागमापायिसाक्षितः ।। 
देहेन्द्रियमनोधीषु चैतन्याभासरूपकम् ।। १००१ ।। 
जडेष्वेकमनेकेषु कूटस्थं क्षणभङ्गिषु ।।
अनात्मसु तथा चाऽऽत्मा संहतेष्वप्यसंहतः ।। १००२ ।। 
तस्यावाक्यार्थरूपस्य पदमेतत्प्रचक्षते ।।
पद्यतेऽनेन तद्यस्मात्तेनेदं पदमुच्यते ।। १००३ ।। 
स्वमहिम्नैव चेत्सिध्येदुपायः परमार्थवत् ।।
स्वतः सिद्धेर्न मिथ्यात्वं तस्य स्यात्परमार्थवत् ।। १००४ ।। 
परमार्थादभिन्नश्चेन्नितराममृषात्मता ।।
इत्यादि पूर्वमुक्तं यदनुसंधेयमत्र तत् ।। १००५ ।। 
न सामान्यं विशेषो वा यथैकात्म्येऽवगम्यते ।।
उक्तमप्युत्तरत्रैतदसंतोषात्प्रवक्ष्यते ।। १००६ ।। 
प्रत्यगात्मनि विज्ञाते नाज्ञातमवशिष्यते ।।
अनेन ह्येतदित्युक्त्या तत्पूर्वमुपवर्णितम् ।। १००७ ।। 
निःशेषपुरुषार्थाप्तिर्दुःखहानिस्तु तत्फलम् ।।
यथा हेत्युच्यते श्रुत्या साधनाभिन्नमात्मनः ।। १००८ ।। 
ननु प्रतीचि विदिते तदन्यद्विदितं भवेत् ।।
ज्ञानार्थे प्रकृते कस्माल्लाभार्थेनोपसंहृतिः ।। १००९ ।। 
ज्ञानलाभार्थयोर्यस्मादेकार्थत्वं विवक्षितम् ।।
अविद्याध्वंसमात्रत्वात्तेनात्रास्त्वविरुद्धता ।। १०१० ।। 
नित्यलब्धैकरूपस्य नालाभोऽज्ञानतोऽन्यतः ।।
यथैवं तस्य लाभोऽपि तज्ज्ञानान्नान्यतो भवेत् ।। १०११ ।। 
आत्मता ब्रह्मणो लाभो ब्रह्मताऽप्यात्मनः फलम् ।।
व्यावर्त्यभेदात्तद्भित्तेरेकं वस्तु द्विरुच्यते ।। १०१२ ।।
ब्रह्मता नाऽऽत्मनोऽन्यत्र नाऽऽत्मता ब्रह्मणोऽन्यतः ।।
यत एवमतोऽभेदो ज्ञानलाभार्थयोरिह ।। १०१३ ।। 
लब्धृलब्धव्ययोर्भेदो यत्राविद्योत्थभूमिषु ।।
फलभेदः क्रियाभेदात्तत्र भिन्नार्थता तयोः । १०१४ ।। 
आप्ताशेषपुमर्थोऽपि प्रत्यग्याथात्म्यमोहतः ।।
असर्वज्ञो भवेदात्मा तथाऽनाप्तार्थ एव च ।। १०१५ ।। 
तत्राऽऽत्मा लब्धाऽविद्वान्स्याल्लब्धव्यं च क्रियाफलम् ।। 
उत्पत्त्याद्यन्तरायं सत्कारकोपात्तिपूर्वकम् ।। १०१६ ।। 
तादृग्लब्धोऽप्यलब्धः स्यादविद्यामात्रहेतुतः ।।
आद्यन्तयोरभावाच्च स्वप्नपुत्रादिलाभवत् ।। १०१७ ।। 
विपरीतस्वभावोऽत आत्मलाभः स्वतः सदा ।।
अज्ञानहेतोरन्यादृक्स च ज्ञानान्निवर्तते ।। १०१८ ।। 
आरभ्य सर्वं वेदेति ज्ञानार्थेनोपसंहृतिम् ।।
अतोऽनुविन्देदित्याह लाभार्थेनैव तत्फले ।। १०१९ ।। 
अप्रख्यातो यथैवाऽऽत्मा व्याकृते ख्यातिमेयिवान् ।।
एवं तदवबोधान्ना ख्यातिमेत्यविनश्वरीम् ।। १०२० ।। 
संहतिश्चक्षुरादीनां श्लोकशब्देन भण्यते ।।
यथाऽऽत्मा संहतिं प्रापद्व्याकृतः करणादिभिः ।। १०२१ ।। 
एवं विद्वानवाप्नोति पुत्रामात्यादिसंहतिम् ।। 
उक्तज्ञानप्रवृत्त्यर्थमर्थवादोऽयमिष्यते ।। १०२२ ।। 
निरेषणानां नेदृग्धि संसारं प्रजिहासताम् ।।
फलं युक्तं प्रवृत्त्यङ्गमर्थवादो भवेदतः ।। १०२३ ।। 
कीर्ति चैकात्म्यविज्ञानं श्लोकं चैकात्म्यसंगतिम् ।।
यथोक्तवस्तुवेद्येतत्फलमाप्नोत्यभीप्सितम् ।। १०२४ ।। 
अव्याकृतव्याकरणं प्रत्यग्दर्शनसिद्धये ।।
तदन्तरायस्तत्सक्तिस्तन्निवृत्तौ परा श्रुतिः ।। १०२५ ।। 
शब्दादिबडिशाकृष्टचेतसः प्रत्यगीक्षणे ।। 
न सामर्थ्यं यतस्तेभ्यो व्यावृत्त्यर्थं परा श्रुतिः ।। १०२६ ।। 
हेत्वन्तरोपदेशो वा पदनीयत्व आत्मनः ।।
तदेतदितिशास्रेण भण्यते तद्वुभुत्सवे ।। १०२७ ।। 
सांख्यमुक्तिनिवृत्त्यर्थमथवाऽस्तूत्तरा श्रुतिः ।।
प्रेयोगिराऽऽत्मनो यस्मान्निष्ठाऽऽनन्दस्य भण्यते ।। १०२८ ।। 
पुत्रात्प्रेय इदं तत्त्वं वित्तात्प्रियतरं तथा ।।
पुत्रो वित्तं च लोकेऽपि प्रसिद्धं प्रियरूपतः ।। १०२९ ।। 
ईयसुंस्तमवर्थे स्यात्पुत्रादीनां बहुत्वतः ।।
छान्दसत्वात्प्रियतमस्तथाऽऽत्मा संभवत्यपि ।। १०३० ।। 
वित्तात्पुत्रः प्रियः पुत्रात्पिण्डः पिण्डात्तथेन्द्रियम् ।।
इन्द्रियेभ्यः प्रियः प्राण आत्मा प्रियतमस्ततः ।। १०३१ ।। 
वित्तं द्विविधमप्यत्र वित्तशब्देन गृह्यते ।।
देवलोकः फलं यस्माद्देवस्यापि न तत्पदम् ।। १०३२ ।। 
प्रीतिसाधनहेतुत्वात्प्राणादौ प्रीतिरिष्यते ।।
बन्धकीप्रीतिवन्मुख्या नैवानात्मसु युज्यते ।। १०३३ ।। 
व्याध्याद्युपप्लुतो यस्माद्वक्ति निर्विण्णमानसः ।।
अद्यैव मरणं श्रेयो मम दुःखार्दितात्मनः ।। १०३४ ।।
प्रतीचि निर्निमित्तैव सर्वावस्थास्वपीष्यते ।। 
प्रीतिरग्न्युष्णवत्तस्मादात्मा प्रेयामननात्मनः ।। १०३५ ।। 
त्रैगुण्यात्सर्वभावानां मोहदुःखसुखात्मता ।।
स्वत एव त्वनध्यस्ता ह्येवं केचित्प्रचक्षते ।। १०३६ ।। 
तत्तु नैवं यतः सत्त्वं मोहादित्रयकृद्धियः ।। 
भानूदयं प्रपश्यामश्चोरदृग्रोगिदिग्दृशाम् ।। १०३७ ।। 
समं त्रयं त्रिषु भवेन्त्रैगुण्यं चेद्रवौ मतम् ।।
गुणान्तराधिकारोऽपि न च भानूदये मतः ।। १०३८ ।। 
प्रमाणैर्गृह्यते प्रीतिर्व्यभिचारिण्यनात्मसु ।।
रज्ज्वां सर्पादिवन्नैवं प्रत्यगात्मनि सेक्ष्यते ।। १०३९ ।। 
आत्मैव प्रिय इत्यत्र हेतुः स्पष्टोऽभिधीयते ।।
श्रुत्याऽन्तरतरोक्त्येह तद्धेतुश्चाऽऽत्मतोच्यते ।। १०४० ।। 
यथाऽन्तरतमः प्रत्यक्तथोदर्के प्रवक्ष्यते ।।
वाचक्नव्यक्षरान्तेन ग्रन्थेन प्रत्यगात्मनः ।। १०४१ ।। 
प्रत्यक्ताऽन्यानपेक्षा हि तदन्यत्तदपेक्षया ।।
यतोऽन्तरतमः प्रत्यङ्त्कस्मादेवावगम्यते ।। १०४२ ।। 
यस्य त्वष्टास्ववस्थासु प्रत्यक्त्वं सममिष्यते ।।
तस्यान्तरतम इति दुर्घटं वचनं भवेत् ।। १०४३ ।। 
अन्यूनाधिकरूपासु त्वष्टावस्थास्विहाऽऽत्मनः ।।
कं विशेषं समश्रित्य ह्यात्माऽन्तरतमो मतः ।। १०४४ ।। 
भाक्तैवानात्मसु प्रीतिर्यस्मात्तस्मादनात्मनः ।।
व्युत्थाप्य निखिलां प्रीतिं प्रतीच्येव निवेशयेत् ।। १०४५ ।। 
एवं व्यवस्थितौ सत्यां युक्तिलेशोऽभिधीयते ।। 
पुत्रादि प्रियमात्मेति द्वयोर्विवदमानथोः ।। १०४६ ।। 
आत्मनोऽन्यत्प्रियमिति यो ब्रूते मोहसंप्लुतः ।।
ब्रुवाणं तं प्रति ब्रूयादिति श्रुत्यनुशासनम् ।। १०४७ ।। 
यस्ते प्रियतयाऽभीष्टः सोऽचिराद्दुःखकृद्भवेत् ।।
यतो नङ्क्ष्यति स क्षिप्रं नश्यंश्चासुखकृत्प्रियः ।। १०४८ ।। 
यथोक्तस्याविसंवादं तत्तथैवेति च श्रुतिः ।।
आत्मैव प्रिय इत्येवं प्रतिज्ञां प्रत्यभाषत ।। १०४९ ।। 
यस्मादेवमतो हित्वा प्राणादीनप्रियात्मनः ।।
सर्वान्तरतमात्मानमुपासीत प्रियं सदा ।। १०५० ।। 
स य आत्मानमित्युक्त्या प्राप्तदोषनिराक्रिया ।।
प्रमायुक्त्वं मर्त्यत्वात्प्राणादेर्न तु वार्यते ।। १०५१ ।। 
व्यावृत्तसर्ववाह्यार्थप्रीतेस्तन्मुक्तिकामिनः ।।
न हास्येति गिरा नातो मुमुक्षोः फलकीर्तनम् ।। १०५२ ।। 
अाविरिञ्चाद्विरक्तश्चेत्कुम्भीपाकादिवेह यः ।।
आप्ताशेषक्रियाकार्यो मुक्तौ स विनियुज्यते ।। १०५३ ।। 
परीक्ष्य लोकानित्यादि तथा नैगमिकं वचः ।। 
त्यज धर्ममधर्मं चेत्येवमादि स्मृतेरपि ।। १०५४ ।। 
आत्माविद्यापनुत्त्यर्थं प्रारब्धोपनिषत्परा ।।
आत्मेत्युपक्रमं यच्च तत्सूत्रं प्रागुदाहृतम् ।। १०५५ ।। 
तद्धेदमित्यनेनास्याः प्रमेयोऽर्थो निरूपितः ।।
अकृत्स्नवचसा तद्वत्प्रमाभासोऽप्यपोदितः ।। १०५६ ।। 
आत्मैवैकोऽत्र द्रष्टव्यः कृत्स्नत्वान्नाऽऽत्मनोऽपरः ।।
अकृत्स्न एव तावत्स्यात्तदन्यो यावदीक्ष्यते ।। १०५७ ।। 
कोऽहं कस्य कुतो वेति कः कथं वा भवेदिति ।।
प्रयोजकमतेरेष विध्यर्थोऽत्रावगम्यते ।। १०५८ ।। 
उत्पत्तिस्थितिविध्वंसाः कार्याणां स्युः कुतो न्विति ।।
अन्वयव्यतिरेकाख्यो व्यापारोऽत्र विधीयते ।। १०५९ ।। 
तपसा तत्परं ब्रह्म विद्धीति वचनादतः ।।
अन्वयव्यतिरेकाख्यो व्यापारोऽत्र तपो मतम् ।। १०६० ।। 
यतो वा इत्यतो वाक्यान्न तदन्यत्तपो भवेत् ।।
लक्षणोक्तेर्य आत्मेति सोऽन्वेष्टव्यइति श्रुतेः ।। १०६१ ।। 
त्यक्ताप्रियपरागर्थो ह्यमानित्वादिसाधनः ।।
प्रियात्मानमुपासीत शक्रवद्ब्रह्मचर्यवान् ।। १०६२ ।। 
आत्मेत्यनेन वाक्येन ब्रह्मविद्योपसूत्रिता ।।
यदर्थोपनिषत्कृत्स्ना वृ्त्तिस्तस्या भविष्यति ।। १०६३ ।। 
आत्मेत्येकमिदं सूत्रं कण्डिकाद्वयमेव वा ।।
अध्यायो वा समस्तोऽयमध्यायद्वयमेव वा ।। १०६४ ।। 
अव्याकृतव्याकरणप्रभृतीन्यपरे विदुः ।। 
पञ्चैव किल सूत्राणि तथाऽपीष्टं न बाध्यते ।। १०६५ ।। 
अव्याकृतं स एषेह तथाऽऽत्मैवेति चापरः ।।
पदनीयं तथा प्रेयः पदार्थाः पञ्च सूत्रिताः ।। १०६६ ।। 
यथोक्तानां च सूत्राणामा शास्रस्य समापनात् ।। 
वृत्तिः स्यादुत्तरो ग्रन्थस्तत्र तेषां समन्वयात् ।। १०६७ ।। 
व्याचिख्यासुरथेदानीं सूत्रार्थाञ्श्रुतिरञ्जसा ।।
प्रयोजनाभिधित्साया उपोद्धाते प्रवर्तते ।। १०६८ ।। 
वक्ष्यमाणवचो वस्तु तच्छब्देनाभिधीयते ।।
व्रह्म जिज्ञासवो विप्रा आहुर्यद्गुरुसंनिधौ ।। १०६९ ।। 
विज्ञाताशेषवेदान्तसर्वस्वं ब्रह्मणि स्थितम् ।।
उपसद्य गुरुं न्यायादाहुः केचिन्मुमुक्षवः ।। १०७० ।। 
यज्ञाद्याहितसंस्कारा अपास्ताशेषसाधनाः ।।
सांसारिकपुमर्थेभ्यो विरक्ताः शुद्धबुद्धयः ।। १०७१ ।। 
त्यक्त्वा कर्माणि निःसङ्गाः कर्मणां चरितार्थतः ।। 
ब्रह्मविद्याप्लवेनेमं संसाराब्धिं तितीर्षवः ।। १०७२ ।। 
आ विरिञ्चात्पुमर्थानामकृत्स्नत्वादिदोषतः ।। 
वितृषोऽशेषतद्दोषध्वस्तिश्रेयः परीप्सवः ।। १०७३ ।। 
साक्षेपमाहुः श्रेयांसं गुरुं प्राप्य निरेषणाः ।।
गुरुद्वारैव विद्येह श्रेयःप्राप्तौ क्षमा यतः ।। १०७४ ।। 
किमाहुरित्यपेक्षायामिदं तदभिधीयते ।।
मन्यन्त इत्यनेनैव य़च्छब्दो याति संगतिम् ।। १०७५ ।। 
अव्यावृत्ताननुगतं वस्तु ब्रह्मगिरोच्यते ।। 
मुख्यार्थो ब्रह्मशब्दोऽयमेवं सत्युपपद्यते ।। १०७६ ।। 
तद्यया वेद्यते बुद्ध्या तदसाधारणात्मना ।।
ब्रह्मविद्येति तां साक्षाच्छेमुषीं प्रतिजानते ।। १०७७ ।। 
सर्वं कृत्स्नं भविष्यामो मन्यन्ते ब्रह्मविद्यया ।। 
यन्मनुष्या वयं तत्र विरोधमनुयुष्दमहे ।। १०७८ ।। 
कृत्स्नमेव यतः प्रोक्तं वस्तु यत्पारमार्थिकम् ।।
तत्प्रमाणविशद्ध्यर्थं चोदयन्ति मुमुक्षवः ।। १०७९ ।। 
ब्रह्मविद्यैव कृत्स्नाप्तौ यस्मात्साधनमुच्यते ।।
तत्प्राौ तत्तमोमात्रं व्यवधानमतो भवेत् ।। १०८० ।।
द्योतिकैव यतो विद्या न त्वसौ कारकं ततः ।।
उत्पत्त्यादिक्रियाकार्यं तस्माच्चेह न शङ्क्यते ।। १०८१ ।। 
सिद्धेऽर्थे द्योतको दीपो न तु कार्ये यतस्ततः ।।
सर्वात्मभावः सर्वेषां सिद्धः प्रागपि बोधतः ।। १०८२ ।। 
अतोऽकृत्स्रा वयं मोहात्कृत्स्नात्मानोऽपि वस्तुतः ।।
निहत्य विद्ययाऽविद्यां यामः कार्त्स्न्यं स्वतोगतम् ।। १०८३ ।। 
अधिकारविनिश्चित्यै मनुष्या इति गीरियम् ।।
मनुष्याणां हि निःशेषत्रय्यर्थेऽधिकृतिर्यतः ।। १०८४ ।। 
दृष्टार्थतो वा विद्याया मनुष्यग्रहणं कृतम् ।।
तावन्मात्रोऽधिकार्यत्र नाग्निहोत्राधिकारिवत् ।। १०८५ ।। 
प्रत्यबुध्यत यो यस्तदिति चोर्ध्वं प्रवक्ष्यति ।।
नातः कर्माधिकार्यत्र दृष्टार्थत्वादपेक्ष्यते ।। १०८६ ।। 
कर्मभ्य इव च ज्ञानात्फलप्राप्तिं सुनिश्चिताम् ।।
मन्यन्त उभयत्रापि श्रुतिमानाविशेषतः ।। १०८७ ।। 
यन्मन्यन्ते नरास्तत्र विरुद्धमिव लक्ष्यते ।।
यतोऽतश्चोदयामोऽत्र यथा विप्रतिषिद्धता ।। १०८८ ।। 
किमु तद्ब्रह्म यद्वेद्यं यज्ज्ञानात्सर्वताऽऽप्यते ।। 
किंचापि तदवेदन्यद्यज्ज्ञानात्कृत्स्नतामगात् ।। १०८९ ।। 
ब्रह्माकृत्स्रं मतं तच्चेदुक्तदोषानिराकृतेः ।। 
अऩुपास्यं भवेत्तादृक्प्राणादिवदसंशयम् ।। १०९० ।। 
कल्पना नापि गौण्यत्र मुख्यार्थे सति युज्यते ।।
न ह्यालभन्ते बाहीकं मुख्ये गवि सति कचित् ।। १०९१ ।। 
मुख्यं ब्रह्म न चेदस्ति गौणं स्यात्तद्विना कुतः ।। 
मुख्यमग्निं विना गौणं न लोकोऽप्यवगच्छति ।। १०९२ ।।
अकृत्स्नज्ञानतो नापि पुरुषोर्थोऽवगम्यते ।।
ब्रह्माज्ञानसमुत्थत्वान्मिथ्याज्ञानत्वकारणात् ।। १०९३ ।।
मेयमानादिसंभित्तिर्यदि नामेह लभ्यते ।।
अयथावस्तुरूपत्वात्स्वप्नमेयादिवत्तु सा ।। १०९४ ।। 
अकृत्स्नस्य च ब्रह्मत्वं विरुद्धं भानुशैत्यवत् ।। 
तस्मादकृत्स्नं ब्रह्मेति न मानेनोपपद्यते ।। १०९५ ।। 
ब्रह्मास्तु तर्हि तत्कृत्स्नमुक्तदोषासमन्वयात् ।। 
मुख्यार्थलाभतश्चापि तस्य च प्रकृतत्वतः ।। १०९६ ।। 
न कृत्स्नमिति तद्गाह्यं तत्प्रमाणाद्यसंभवात् ।।
तदन्यवस्तुसद्भावे तद्ब्रह्मत्वं विहन्यते ।। १०९७ ।। 
न च मानानपेक्षस्य सिद्धिरभ्युपगम्यते ।। 
मानादियत्नानर्थक्यप्रसक्तिः स्यात्तथा सति ।। १०९८ ।। 
सदानुदितालुप्तैकज्ञप्तिमात्रसतत्त्वकम् ।।
यद्यपीष्टं तथाऽपीदं नाऽऽत्ममोहापनोदकृत् ।। १०९९ ।। 
न हि मानमनाश्रित्य वस्त्वात्माज्ञानहानिकृत् ।।
स्रक्स्थाण्वादादृष्टत्वादुक्तदोषोऽपि चाऽऽपतेत् ।। ११०० ।। 
मानाद्यनभ्युपेतौ हि न किंचिद्वस्तु सिध्यति ।।
तदभ्युपेतौ ब्रह्मत्वं व्यावृत्तेर्न प्रसिध्यति ।। ११०१ ।। 
यथाकथंचिच्छब्दार्थो यदि नामाभ्युपेयते ।।
तथाऽपि दोषवद्ब्रह्म यथा तदधुनोच्यते ।। ११०२ ।। 
कृत्स्नं वा यदि वाऽकृत्स्नं यथेच्छसि तथाऽस्तु तत् ।। 
ब्रह्मत्वं किं स्वतस्तस्य किंवा तत्परातो मतम् ।। ११०३ ।। 
यदि तावत्स्वतस्तत्स्याद्ब्रह्मविद्या निरर्थिका ।।
न ह्युष्णत्वं हुताशस्य परतः कुर्वते बुधाः ।। ११०४ ।। 
ज्ञानमूर्तेर्न चाज्ञानमागन्तु सहजं तथा ।।
भानौ तमोवत्तेनेदृग्ब्रह्म नैवोपपद्यते ।। ११०५ ।। 
शास्राद्यारम्भानर्थक्यदोषश्चापि प्रसज्यते ।।
स्वानुभूतिविरोधोऽपि ब्रह्मत्वं चेद्भवेत्स्वतः ।। ११०६ ।। 
योषाग्निवच्चेच्छास्रं स्याद्वृष्टिमात्रविधायकम् ।। 
तथा सत्यविरोधः स्याद्भिन्नाधिकरणत्वतः ।। ११०७ ।। 
सदसीति क्रियानिष्ठं प्रत्यक्षाद्यर्थनिष्ठितम् ।।
विरोधः कोऽनयोरत्र मिथोर्थासंस्पृशोः सतोः ।। ११०८ ।। 
नैतदेवं यतो वाक्यं वस्तुनिष्ठं पुरोदितम् ।।
विरोध एव तेन स्यादेकाधिकरणत्वतः ।। ११०९ ।। 
अशक्या ब्रह्मदृष्टिश्च कर्तुं ब्रह्माप्रसिद्धितः ।।
लोकसिद्धौ तु योषाग्नी तद्दृष्टिः सुकरेष्यते ।। १११० ।। 
अथाग्निवच्चेत्तद्ब्रह्म सिद्धं मानान्तरान्मतम् ।। 
तावतैव कृतार्थत्वात्किमन्यत्प्रार्थ्यते श्रुतेः ।। ११११ ।। 
तद्दृष्टावेन निःशेषपुरुषार्थसमाप्तितः ।।
फलान्तराय तद्दृष्टिर्न च स्यादग्निदृष्टिवत् ।। १११२ ।। 
परतोऽपि च कृत्स्नत्वे ब्रह्मत्वं दुःस्थासिद्धिकम् ।।
क्रियातो ज्ञानतो वा तद्यदि वोभयसंश्रयात् ।। १११३ ।। 
न ब्रह्मता क्रियातः स्यादुत्पत्त्यादिसमन्वयात् ।।
न स्यादाद्यन्तवद्ब्रह्म ह्यपूर्वाजादिशास्रतः ।। १११४ ।। 
अपवादश्च बहुशः कर्मकार्यस्य दृश्यते ।।
मुमुक्षुत्वस्य तद्धेतोः कर्मकार्यं न तत्ततः ।। १११५ ।। 
अथ ज्ञानात्तदभवत्कृत्स्नं ब्रह्मेति चेन्मतम् ।।
अन्यानन्यप्रमेयत्वे तथाऽपीष्टं न सिध्यति ।। १११६ ।। 
क्रियाविरोधः प्राप्नोति यद्यनन्यस्य मेयता ।।
श्रुत्यन्तरविरोधश्च प्रत्यग्दृष्टौ प्रसज्यते ।। १११७ ।। 
तथाच ज्ञानसाध्यत्वं ब्रह्मणः संप्रसज्यते ।।
अन्यानन्यप्रमेयेऽपि दोषोऽयं दुर्निवारणः ।। १११८ ।। 
बुद्ध्वाऽथान्यत्तदभवत्तदन्यत्किमबुध्यत ।।
तदप्यन्यत्पुराऽज्ञासीदनवस्था प्रसज्यते ।। १११९ ।। 
निर्निमित्तस्य कृत्स्नत्वेऽप्यस्मदादेस्तथा न किम् ।।
पक्षपातः श्रुतेर्नापि प्रामाण्यादुपपद्यते ।। ११२० ।। 
समुच्चयनिषेधश्च युक्तिभिर्वक्ष्यते स्फुटम् ।।
प्रधानगुणभावोऽपि विरोधान्न तयोर्भवेत् ।। ११२१ ।। 
इत्यादिबहुदोषत्वाद्दुःसंभाव्यं प्रमाणतः ।।
विद्ययैवाऽऽप्नुमः कार्त्स्न्यमित्यादि यदुदीरितम् ।। ११२२ ।। 
न कश्चिदापि दोषोऽत्र यथैतदुपपत्स्यते ।।
अन्यथा कल्प्यमानेऽस्मिन्नुक्तदोषपरंपरा ।। ११२३ ।। 
एवं तावदुपोद्धातो व्याख्यातोऽत्र समासतः ।।
भगवत्पादभाष्येऽस्मिन्नन्यदीयोऽपि वर्ण्यते ।। ११२४ ।। 
तदतद्ब्रह्मविद्याया आरम्भे फलमुच्यते ।। 
तत्प्रवृत्त्यङ्गतायै च तत्फलस्य प्रकीर्तनम् ।। ११२५ ।। 
वक्ष्यमाण उपोद्धातो ब्रह्मविद्या ततः परम् ।।
ततोऽप्यूर्ध्वं फलोक्तिश्चेत्तच्छब्देनोच्यते कथम् ।। ११२६ ।। 
अनन्तरेण संबन्धसामर्थ्ये सत्यमानतः ।।
दवीयसाऽभिसंबन्धस्तच्छब्दस्योच्यते कुतः ।। ११२७ ।। 
द्वैतैकत्वात्मकं साक्षाद्ब्रह्मविद्योदयात्पुरा ।।
समाप्य तत्फलं कृत्स्नं जातकौतूहलाः परे ।। ११२८ ।।
आहुरेवं द्विजाः केचिद्विरक्ताः पूर्वभूमितः ।।
संभाव्यते ब्रह्मविद्भिर्यत्तदर्थबुभुत्सवः ।। ११२९ ।। 
द्वैतैकत्वधिया नैव पूर्वया फल्गुकार्यया ।।
संभाव्यते सर्वभूतिर्यतः सा ब्रह्मविद्यया ।। ११३० ।। 
द्वैतैकत्वमतिर्यद्वत्स्वानुरूपफलाप्तये ।।
अलं सर्वमतिस्तद्वत्सर्वभावफलाप्तये ।। ११३१ ।। 
ब्रह्मबुद्द्या भविष्यामः कृत्स्नं ब्रह्मेति तद्विदः ।।
यन्मन्यन्तेऽथ तद्ब्रह्म किमवेदिति पृच्छ्यते ।। ११३२ ।। 
किमवेदिति यः प्रश्नः स किं स्यात्कर्तृकर्मणोः ।।
विद्यायाः पृच्छयते कर्ता कर्म वेह विवक्षितम् ।। ११३३ ।। 
ब्रह्मणा चेत्कृता विद्या निष्फलेयं प्रसज्यते ।।
ब्रह्मविद्योदयाद्यस्मादभूद्ब्रह्म पुराऽपि तत् ।। ११३४ ।। 
तस्मात्कर्मैव विद्यायाः पिपृच्छिषितमत्र तु ।।
प्रमेयोपाश्रयादेव यतः प्रामाण्यमुच्यते ।। ११३५ ।। 
वस्तुनिष्ठत्वतोऽदोषः कर्तर्यपि विवक्षिते ।। ११३६ ।। 
सर्वं ब्रह्माभवद्यस्माद्विज्ञानात्तदिहोच्यते ।।
ब्रह्मविद्येति सर्वाप्तावसाधारणकारणम् ।। ११३७ ।। 
सर्वैकत्ववबोधोऽयं ब्रह्मविद्यागिरोच्यते ।।
द्वैतस्याद्वैतयाथात्म्यात्क्लृप्तसर्पादितत्त्ववत् ।। ११३८ ।। 
सर्वैकत्वं परं ब्रह्म परमात्मेति यं विदः ।।
तन्मोहजानां सर्वेषां स तत्त्वं परमार्थतः ।। ११३९ ।। 
तदज्ञानैकहेतुत्वात्तेनैव परमात्मना ।।
तदन्यान्यात्मवन्ति स्युः सर्पादीनि स्रजा यथा ।। ११४० ।। 
उक्तात्मच्युतदृष्टीनां तदबोधैकहेतुतः ।।
आब्रह्मस्थाणुभेदोऽयं नामरूपक्रियात्मकः ।।
अविद्याकृत एवायं न यथावस्तुधीकृतः ।। ११४१ ।। 
तमोघ्न्यैव ततो ब्रह्म प्राप्यते ब्रह्मविद्यया ।। ११४२ ।। 
यथोक्ततत्त्वकान्येव रज्ज्वां तत्क्लृप्तवस्तुवत् ।। 
सूत्रं विराड्देवता च यावत्किंचिच्च वस्त्विह ।। ११४३ ।। 
ब्रह्मैवेदं यथा सर्वं विद्यया तदबोधजम् ।।
अविद्यया तथाऽकृत्स्नं ब्रह्म सूत्रादिरूपकम् ।। ११४४ ।। 
भावनाज्ञानकर्माणि साधनानीति यद्यपि ।।
तत्सतत्त्वमविद्यैव यतोऽतः सैव कारणम् ।। ११४५ ।। 
न हि साधनसापेक्षं वस्तु स्यात्पारमार्थिकम् ।।
परमार्थं न वस्त्वस्ति यत्परायत्तसिद्धिकम् ।। ११४६ ।।  
मोहोत्याः पृथगात्मानः साधनायत्तसिद्धिकाः ।।
सूत्रादयस्तृणान्ताः स्युरन्योन्यव्यभिचारिणः ।। ११४७ ।। 
सर्वेऽप्येते यथादृष्टि ह्येकैकस्य तमस्विनः ।। 
सूत्रादयोऽनुभूयन्ते यथाकर्म यथाश्रुतम् ।। ११४८ ।। 
अविद्यैव यतोऽमीषां प्रागभाषो न तत्परम् ।।
भावनाज्ञानकर्मभ्यो जन्मैषां तेन नान्यतः ।। ११४९ ।। 
यथैता दर्शनावस्थाः कार्यमासां तथाविधम् ।।
उत्पाद्यमाप्यं संस्कार्यं विकार्यं च क्रियावशात् ।। ११५० ।। 
पिण्डात्माऽहमितीक्षाणः पिण्डमेव प्रपद्यते ।।
दैवं विराजं सूत्रं च मृतः सन्प्रतिपद्यते ।। ११५१ ।। 
संस्कारोपचयाद्यद्वद्देवो भूत्वैति देवताम् ।। 
संस्कारापचयाद्ध्वंसस्तथा तासां न संशयः ।। ११५२ ।। 
ब्रह्मणोऽन्यद्यतो वस्तु ब्रह्मैव परमार्थतः ।।
तदबोधात्तदन्यत्तद्बोधाद्ब्रह्मैव तत्त्वतः ।। ११५३ ।। 
सूत्रादिदर्शनानां स्यात्सूत्राद्येव यथा फलम् ।।
परात्मदर्शनस्यापि तद्भावः स्यात्तथा फलम् ।। ११५४ ।। 
ब्रह्मभावोऽत्र नित्यः स्यात्कारणाद्यनपेक्षतः ।।
अनित्यमितरत्सर्वं यदविद्याविजृम्भितम् ।।। ११५५ ।। 
अनित्यं दर्शनं ज्ञेयं नित्यस्यापि परात्मनः ।।
मोहमात्रान्तरायत्वात्कादाचित्कं हि दर्शनम् ।। ११५६ ।। 
अहमेव परं ब्रह्मेत्यस्यार्थस्याप्रबुद्धता ।।
अविद्येति वयं ब्रुमो येह नास्ति सदाऽऽत्मनि ।। ११५७ ।। 
परात्मनि तु संबोधो नित्यः स्याच्छशिशीतवत् ।। 
तदन्यात्मस्वनित्योऽसौ सोहसंवीतबुद्धिषु ।। ११५८ ।। 
तत्रैवं सति योऽकार्त्स्न्यमित्वा ब्रह्माप्रबोधतः ।।
सर्वात्मविद्ययाऽविद्यां हत्वा ब्रह्माभवत्पुमान् ।। ११५९ ।। 
पुराऽपि चाऽऽत्मसंबोधाद्ब्रह्मैवायं स्वतो ह्यभूत् ।। 
यतोऽतस्तत्त्वसंबोधाद्ब्रह्म ब्रह्म प्रपद्यते ।। ११६० ।। 
प्रत्यग्याथात्म्यसंबोधात्तदन्यत्रैव या मतिः ।।
परार्था सा मतिर्ज्ञेया बाह्यकर्मव्यपाश्रया ।। ११६१ ।। 
अहं ब्रह्मेति यज्ज्ञानं स्वार्थमेव तदिष्यते ।।
सर्वप्रयोगवीजात्मध्वान्तोच्छेदित्वहेतुतः ।। ११६२ ।। 
निःशेषपुरुषार्थानां ज्ञेयानां चापि कृत्स्नतः ।।
प्रत्यक्तत्त्वपरिज्ञानसमुत्पत्तौ समाप्तितः ।। ११६३ ।। 
भर्तृप्रपञ्चप्रस्थानमेवमेतद्यथोदितम् ।।
इतोऽन्यत्रापि तद्भाष्यं गमयेदेवमेव तु ।। ११६४ ।। 
ब्रह्मभाविरवं श्रुत्वा ये तु व्याचक्षतेऽन्यथा ।।
तानुद्दिश्य विचारोऽयं प्रारब्धो गुरुभिः स्फुटः ।। ११६५ ।। 
यथोक्तसूत्रव्याख्यायां प्रयोजनविवक्षया ।।
उपोद्धातोक्तदोषाणां परिहाराय यत्यते ।। ११६६ ।। 
ब्रह्मविद्योपदेशस्य विषयश्चावधार्यते ।।
साक्षाद्ब्रह्माथवा ब्रह्म यदि वोभयरूपकम् ।। ११६७ ।। 
समाशङ्कितनिःशेषदोषनागन्धितं स्फुटम् ।।
श्रुतिः प्रतिवचः प्राह दोषमूलनिरासकृत् ।। ११६८ ।। 
ब्रह्मेति ब्रह्मशब्दोऽयं मुख्यब्रह्मार्थवाचकः ।।
अपूर्वादिश्रुतेर्ज्ञेयो ब्रह्मत्वं न ततोऽन्यथा ।। ११६९ ।। 
अविचारितसंसिद्धिप्रत्यगज्ञानकारणात् ।।
अब्रह्मेव तदाभाति मोहसंवीतचेतसः ।। ११७० ।। 
प्रत्यक्संबोधविध्वस्तप्रत्यङ्भोहः परात्मनः ।।
संभावयति संबोधान्नान्यद्वस्त्वन्तरं यथा ।। ११७१ ।। 
एवमेव महामोहसंवीतधिषणः पुमान् ।।
ब्रह्मैवापि स्वतो मोहान्न तत्संभावयत्यपि ।। ११७२ ।। 
बुद्धतत्त्वस्य लोकोऽयं जडोन्मत्तपिशाचवत् ।।
बुद्धतत्त्वोऽपि लोकस्य जडोन्मत्तपिशाचवत् ।। ११७३ ।। 
यदि नामास्ति संभेदः साक्षात्कल्पितसर्पयोः ।।
भीतं प्रत्यविशिष्टोऽसौ वास्तवत्वादनादृतः ।। ११७४ ।। 
प्रत्यक्तत्त्वं तमोमात्रव्यवधानादिहोच्यते ।।
ब्रह्मभावीति न पुनर्वस्तुतत्त्वव्यपेक्षया ।। ११७५ ।। 
इदंधीशब्दगम्यं यद्ब्रह्मरूपाद्विशिष्यते ।।
ब्रह्मैव तदुपाधीहेदंशब्देनाभिधीयते ।। ११७६ ।। 
योऽसावविद्योत्सङ्गस्थः प्राक्प्रविष्ट इतीरितः ।। 
स्वाभासान्तः सं संमोहान्नामरूपात्मकोऽभवत् ।। ११७७ ।। 
अव्याकृतादिपिण्डान्तं पर एव त्वविद्यया ।।
तदात्मत्वं समापेदे न त्वसौ परमार्थतः ।। ११७८ ।। 
प्रागात्मबोधात्पिण्डादौ याऽऽत्मेत्यासीन्मतिर्दृढा ।।
सा तत्तत्त्वमसंप्राप्य सिद्धा स्रगाहिबोधवत् ।। ११७९ ।। 
अविद्याकल्पितांस्तस्मादन्वयव्यतिरेकतः ।।
विधूयानात्मनोऽशेषांस्तत्प्रत्यग्रूपमैक्षत ।। ११८० ।। 
प्रत्यग्याथात्म्यविद्याग्निसंप्लुष्टाशेषतत्तमः ।। 
ब्रह्मैवाऽऽत्मानमेवेति प्रत्यबुध्यत वाक्यतः ।। ११८१ ।। 
न हि प्लुष्टाखिलाविद्यः प्रतीच्यन्यन्मनागपि ।।
प्रत्यग्दृष्ट्येक्षतेऽन्यस्य तदविद्यैकहेतुतः ।। ११८२ ।। 
अद्वैतविषयं च्चेदमेकं ब्रह्मेति भण्यते ।। 
समस्तव्यस्तता यस्मान्नेह प्रत्यग्धियेक्ष्यते ।। ११८३ ।। 
मिथ्याभिमानात्संपत्तिरविद्योत्थासु भूमिषु ।।
यत्र वा अन्यदित्येवं श्रुतिश्चाषि जगौ तथा ।। ११८४ ।। 
निरविद्य इहाद्वैते भेदहेतोरसंभवात् ।।
स्वत एवाभिसंपत्तिर्यत्र त्वस्येतिशास्रतः ।। ११८५ ।। 
तस्मात्तदिति विद्यायाः पूर्णता फलमुच्यते ।।
तदन्यस्य त्वकृत्स्नत्वाज्जिहासाविषयत्वतः ।। ११८६ ।। 
यदिदंशब्दनिर्दिष्टं पूर्णाविद्यैकहेतुजम् ।।
अहं ब्रह्मेति तद्ध्वंसात्पूर्णमेवाभवत्स्वतः ।। ११८७ ।। 
भर्तृप्रपञ्चभाष्यस्य प्रचारोऽयं प्रदर्शितः ।।
श्रुत्यक्षरानुसारेण तथाऽनुभववर्त्मना ।। ११८८ ।। 
ब्रह्मेतिब्रह्मशब्देन द्वैतैकत्वात्मकं किल ।।
भण्यते न परं ब्रह्म तस्य विद्यानपेक्षतः ।। ११८९ ।। 
परस्य ब्रह्मता यस्मादनन्यायत्तसिद्धिका ।।
स्वत एव तु तत्सिद्धेर्नातस्तदभिधीयते ।। ११९० ।। 
तथा कालानवच्छित्तेरासीदिति न तत्प्रति ।।
घटते कालसंबन्धो विरिञ्चे तूपपद्यते ।। ११९१ ।। 
ननु तस्यापि विज्ञानं नोपदेशव्यपेक्षया ।।
जन्मनैवास्य तत्सिद्धेर्न युक्ता ब्रह्मगीरियम् ।। ११९२ ।। 
आसीदिति च निर्देशस्तस्मिन्नपि न युज्यते ।।
विरिञ्चस्य त्रिकालत्वादासीदस्ति भविष्यति ।। ११९३ ।।
यत एवमसंतोषात्पक्षान्तरसमाश्रयः ।।
मनुष्याधिकृतेर्वेति क्रियते  पूर्वपक्षिणा ।। ११९४ ।। 
मनुष्याः प्रकृताः पूर्वं ते च निःश्रेयसार्थिनः ।।
ब्रह्मणो नत्वनर्थित्वात्तथा चाप्रकृतत्वतः ।। ११९५ ।। 
ऋष्यादिवचसा चापि ब्रह्मविद्याऽविशेषतः ।।
सर्वार्थैव समुद्दिष्टा नाग्रजन्मैकगोचरा ।। ११९६ ।। 
जन्मनैव तु तत्सिद्धेर्नोपदेशव्यपेक्षता ।।
ज्ञानमप्रतिघं यस्य वैराग्यं चेति च स्मृतेः ।। ११९७ ।। 
द्वैतैकत्वात्मकब्रह्मविद्याकर्मैकसाधनः ।। ११९८ ।। 
अपरब्रह्मतापन्नो भोज्याद्व्यावृत्तमानसः ।।
निःशेषप्राप्त्या चोच्छिन्नकामकर्मादिबन्धनः ।। ११९९ ।। 
परब्रह्मपरिज्ञानभावनोपचयात्परः ।।
ब्रह्मभावी नरोऽतोऽत्र ब्रह्मशब्देन भण्यते ।। १२०० ।। 
भविप्यद्वत्त्या लोकेऽपि प्रयोगो दृश्यते यथा ।।
ओदनं पचतीत्यादि तथेहापि भविष्यति ।। १२०१ ।। 
गृहस्थो भार्यं विन्देत शास्रे चापि समीक्ष्यते ।।
एवं व्याचक्षते केचिद्गम्भीरन्यायवादिनः ।। १२०२ ।। 
सर्वापत्तेनित्यत्वदोषासक्तेर्न तत्तथा ।।
साधनायत्तलब्धात्मा न लोकेऽस्त्यविनश्वर ।। १२०३ ।। 
अथाविद्योत्थाकृत्स्नत्वनिवृत्तिं चेदिहेच्छसि ।।
कल्पनेयं तृथैव स्याद्ब्रह्मभावीति या कृता ।। १२०४ ।। 
यतः प्रागपि तद्वोधात्सर्वो जन्तुः स्वभावतः ।।
ब्रह्मत्वादाप्ततद्भावो नित्यमेव न साधनात् ।। १२०५ ।। 
केवलं तत्तमोमात्रव्यवधानैकहेतुतः ।।
संभावयत्यकृत्स्नत्वं प्रत्यगात्मनि मूढधीः ।। १२०६ ।। 
यदविद्यैकहेतु स्यादब्रह्मत्वं न तु स्वतः ।।
तद्यथावस्तुसंबोधान्मूलनाशात्प्रणश्यति ।। १२०७ ।। 
एवं चेत्स्यादभिप्रायः किमर्थं निष्प्रयोजनम् ।।
मुख्यार्थं संपरित्यज्य पुंसि ब्रह्मेति कल्पनम् ।। १२०८ ।। 
श्रुतार्थहानिरेवं स्यादश्रुतस्य च कल्पना ।।
अपन्यायो तृथा च स्यात्पुमर्थासंभवादिह ।। १२०९ ।। 
अविद्योत्थातिरेकेण स्वत एवेति चेन्मतम् ।।
अब्रह्मत्वं न तद्धानिरुपायासंभवात्कचित् ।। १२१० ।। 
अभिव्यञ्जकमेवेष्टं प्रमाणं न तु कारकम् ।।
नापोढ्री नापि कर्त्रीयं विद्याऽतो वस्तुनः कचित् ।। १२११ ।। 
स्वप्रमेयाखिलाज्ञानध्वंसिनीति समीक्ष्यते ।।
विद्या लोके तथेहापि तद्ध्वंसिन्येव गृह्यताम् ।। १२१२ ।।
सदानुदितानस्तमितभास्वद्विज्ञानमात्रतः ।।
तद्विरुद्धतनुर्मोहः कुतो ब्रह्मणि चेन्मतम् ।। १२१३ ।। 
नानुभूत्यैव तत्सिद्धेर्ज्ञातकुम्भानुभूतिवत् ।।
न वेद्मीत्यनुभूतिर्हि सर्वेषामात्मसाक्षिका ।। १२१४ ।।
अव्याकृताधिकारे च यदुक्तं प्राक्समासतः ।।
ब्रह्मण्यविद्यसंसिद्ध्यै स्मर्तव्यं तदिहाखिलम् ।। १२१५ ।। 
विद्याविधानाच्चाविद्य ब्रह्मण्यस्तीति गम्यताम् ।।
विद्याविधानं विज्ञाते पिष्टपेषणवद्यतः ।। १२१६ ।। 
अज्ञानमेव मिथ्याधीः प्रमेयानभिसंगतेः ।।
रूप्याध्यारोपणं तस्मादुदाहारि गरीयसा ।। १२१७ ।। 
अस्त्वविद्या परे भूम्नि यथोक्तन्यायगौरवात् ।।
न तु ब्रह्मैव तां कुर्यात्सर्वज्ञं प्रत्यगात्मनि ।। १२१८ ।। 
न हि धीपूर्वकारी सन्निःशेषानर्थदायिनीम् ।।
प्रतीच्यविद्यां विसृजेद्याऽन्यत्रापि न काम्यते ।। १२१९ ।। 
यद्यविद्या भवेत्कार्यमस्त्वेतद्यदिहोदितम् ।।
अकार्यत्वात्त्वविद्यायास्त्वदुक्तं तुषकण्डनम् ।। १२२० ।। 
अथोपचारात्कार्यत्वमविद्याविषयत्वतः ।।
तथाऽपि नापराधो नस्तदन्यासंभवादिह ।। १२२१ ।। 
न हि ब्रह्मातिरेकेण ब्रह्माविद्याकृदिष्यते ।।
न ह्यन्योऽतोऽस्ति द्रष्टेति तथाच श्रुतिशासनम् ।। १२२२ ।। 
क्रिया वा कारकं वेह सदसद्वेह यन्मतम् ।।
अप्रज्ञातात्मयाथात्म्यं ब्रह्मैव तदितीक्ष्यताम् ।। १२२३ ।। 
पुरुष एवेदं सर्वमात्मैवेदमिति श्रुतिः।।
नानुभूतेः प्रमाणाद्वा तदन्यद्वस्तु लभ्यते ।। १२२४ ।। 
ननु शास्रोपदेशोऽयमेवं सत्यफलो भवेत् ।।
नासौ ब्रह्मणि साफल्यं नाप्यन्यस्मिन्समश्नुते ।। १२२५ ।। 
उपदेशानपेक्षत्वाद्ब्रह्मत्वस्य परात्मनः ।।
असंभवात्ततोऽन्यस्य ह्युपदेशोऽफलो भवेत् ।। १२२६ ।। 
ब्रह्माकर्त्रपि संबोधात्प्रागभूत्तदसंसृति ।।
अविद्यातज्जसंबन्धात्कर्तृत्वेऽपि न दोषभाक् ।। १२२७ ।। 
प्रागज्ञातं तदैकात्म्यं यथैवानुभवान्मतम् ।।
ब्रह्मास्मीत्यपि संबोधस्तथैवानुभावश्रयात् ।। १२२८ ।। 
प्रमेयाधिगमं कुर्वत्प्रमाणमफलं यदि ।।
कान्यत्र फलवत्तत्स्यान्नातोऽन्यत्स्यान्मितेः फलम् ।। १२२९ ।। 
सोत्प्रासमिव चाऽऽहातो बाढमित्येवमादिना ।।
अस्त्वेषोऽवगते दोष इतोऽन्यः कीदृशो गुणः ।। १२३० ।।
अथावगमवैयर्थ्यं भवता परिचोद्यते ।।
तत्रापि चानवगमध्वस्तिः प्रतिवचो भवेत् ।। १२३१ ।। 
ऐकात्म्ये तन्निवृत्तिश्चेदसंभाव्येति चोद्यते ।।
लब्धैकात्म्येन नैवेयं निवृत्तिः काम्यते श्रुुतेः ।। १२३२ ।। 
अप्रसिद्धे त्वथैकात्म्ये निवृत्तिरिह चोद्यते ।।
तथा दृष्टविरोधो वः प्राप्नुवन्न निवार्यते ।। १२३३ ।।
सर्वस्यानुपपन्नत्वं सिद्धं दृष्टबलाश्रयात् ।। 
दृष्टस्यानुपपन्नत्वं किमाश्रित्याभिधीयते ।। १२३४ ।। 
उक्तानि तावद्भूयांसि दूषणानि विभागशः ।।
अब्रह्मविषये क्लृप्ते ब्रह्मभावी पुमानिति ।। १२३५ ।। 
भूयोऽप्यस्यैव दार्ढ्यार्थं पूर्वपक्षाय यत्यते ।।
वाक्यार्थाभाससंजातभ्रान्त्युच्छित्त्यै प्रयत्नतः ।। १२३६ ।। 
पुण्यः पुण्येन भवति पापः पापेन कर्मणा ।।
संसारिणं समुद्दिश्य श्रुतिरेतदुदाहरत् ।। १२३७ ।। 
तथैष हीति विस्पष्टं संसार्येवाभिधीयते ।।
तस्माद्विलक्षणस्तद्वदीश्चरोऽप्यभिधीयते ।। 
स एष नेति नेतीति य आत्मेत्यादिना तथा ।। १२३८ ।। 
तथाऽक्षपादकाणादतर्कशास्रेषु यत्नतः ।।
उपपत्तिशतैरीशः साध्यते वादिभिः पृथक् ।। १२३९ ।। 
दुःखापनयनार्थित्वप्रवृत्तेर्दर्शनादपि ।।
अत्यन्तभेदो विज्ञेयः संसारीश्वरयोरतः ।। १२४० ।। 
तं विदित्वैतमेवेति कर्मकर्तृविभागतः ।।
क्षेत्रज्ञेश्वरयोरुक्तेर्मृगव्याधादिभेदवत् ।। १२४१ ।। 
मुमुक्षोर्गतिमार्गस्य देशभेदोपदेशतः ।।
भेदेऽसति गतिः केयं गन्तृगन्तव्ययोर्भवेत् ।। १२४२ ।। 
दक्षिणोत्तरमार्गोक्तिस्तथा सति विरुध्यते ।।
गन्तव्यदेशाभावाच्च गतिर्नैवोपपद्यते ।। १२४३ ।। 
तथाऽभ्युदयकैवल्यसाधनानां विधानतः ।।
न हीश्वरस्य कैवल्यं साधनायत्तमिष्यते ।। १२४४ ।। 
ब्रह्मभावी ततो नेशः किंतु तद्व्यतिरेकभाक् ।।
संसार्येवाभिधीयेत यथोक्तन्यायगौरवात् ।। १२४५ ।। 
नैवं ब्रह्मोपदेशार्थशास्रानर्थक्यसक्तितः ।।
संसारिविद्ययैवास्य पुरुषार्थसमाप्तितः ।। १२४६ ।। 
न च ब्रह्मोपदेशस्य सर्वभावातिरेकतः ।।
शक्यं फलान्तरं वक्तुं येनासावर्थवान्भवेत् ।। १२४७ ।। 
पुमर्थसाधनेऽन्यस्मिन्न चासौ विनियुज्यते ।।
सन्रवत्तेन तच्छास्रं स्यादनर्थकमेव तु ।। १२४८ ।। 
मतं दुःखिन एवासौ संपदर्थं विधीयते ।।
ब्रह्मास्मीत्यविनिर्ज्ञाते कथं ब्रह्मणि सा भवेत् ।। १२४९ ।। 
तस्मिंस्तु शास्राद्विज्ञाते शक्यते कर्तुमञ्जसा ।।
ब्रह्मसंपदतः शास्रं तादर्थ्यादर्थवद्भवेत् ।। १२५० ।। 
ननु ब्रह्म यदि ज्ञातं तावतैव कृतार्थता ।।
न चेत्तत्संपदा किं स्याद्येन तामनुरुध्यते ।। १२५१ ।। 
नैवं ब्रह्मावबोधस्य पारार्थ्येन फलत्वतः ।। 
सर्वमेव यतो ज्ञानं परार्थं फलवन्मतम् ।। १२५२ ।। 
उक्तत्वात्परिहारस्य नैवमेतद्भवेदिह ।।
ब्रह्मज्ञानात्तदन्यत्र परार्थं ज्ञानमिष्यते ।। १२५३ ।। 
सर्वत्रैव हि विज्ञानं संस्कारत्वेन गम्यते ।।
पराङ्गं चाऽऽत्मविज्ञानादन्यत्रेत्यवधारणात् ।। १२५४ ।। 
सामानाधिकरण्येम तथा ब्रह्मात्मशब्दयोः ।।
श्रुतौ श्रुतेर्न संपत्स्यात्संपद्येष न हि क्रमः ।। १२५५ ।। 
आत्मा ब्रह्मेत्येवमादौ सामानाधिकरण्यगीः ।।
अन्यस्यान्यत्र संपत्स्यादद्वये सा कथं भवेत् ।। १२५६ ।। 
द्रष्टव्यस्याऽऽत्मनस्तद्वदैकात्म्यं श्रुतिरब्रवीत् ।। 
ब्रह्मादि सर्वमात्मेेति संपन्नातोऽत्र युज्यते ।। १२५७ ।। 
तदापत्तिश्रुतेश्चेयं संपन्नेहोपपद्यते ।।
ब्रह्मैव भवतीत्यादितदापत्तिवचांस्यपि ।। १२५८ ।। 
वचनात्स्यात्तदापत्तिः संपत्तेरिति चेन्मतम् ।।
नैवं प्रत्ययमात्रत्वात्संपत्तेर्न तदिप्यते ।। १२५९ ।। 
तमोमात्रान्तरायत्वादाप्तम्याप्यते न तत् ।। 
न च संपत्तमोहन्त्री मिथ्याज्ञानात्मकत्वतः ।। १२६० ।।
तमोध्वंसातिरेकेण सम्यग्ज्ञानस्य नापरम् ।।
फलमण्वपि संभाव्यं ज्ञानस्याकारकत्वतः ।। १२६१ ।। 
वस्तुनः शक्तिकृन्नापि वचनं ज्ञापकत्वतः ।।
ज्ञापकानि हि शास्राणि कारकाणि न कुत्रचित् ।। १२६२ ।। 
अभीष्टपुरुषार्थस्य बाधश्चैवं प्रसज्यते ।।
निःशेषपुरुषार्थाप्तिकारि ब्रह्मावबोधनम् ।। १२६३ ।। 
तादृक्षं संपदो न स्यान्न च दुःख्यात्मबोधतः ।।
निःशेषपुरुषार्थाप्तिस्तद्बुद्धेरनृतन्रतः ।। १२६४ ।। 
अपूर्वाद्यर्थ एवैकः प्राधान्येन विवक्षितः ।।
काण्डद्वयेऽपि नैतस्मादन्योऽर्थः कश्चिदीक्ष्यते ।। १२६५ ।। 
एतावदर इत्यन्त उपसंहारदर्शनात् ।।
न चोपक्रमसंहारविरुद्धोक्तिः प्रशस्यते ।। १२६६ ।। 
तत्रैवं सति संसारी यद्यन्यो ब्रह्मणो भवेत् ।।
इष्टस्यार्थस्य बाधः स्यान्न च ध्वान्तनिराकृतिः ।। १२६७ ।। 
आरम्भेऽवसितौ शास्रं परस्परविरोधतः ।।
समञ्जसं  न क्लृप्तं स्यात्संभवेऽप्यविरोधिनः ।। १२६८ ।। 
समाख्यानुपपत्तिश्च ब्रह्मणोऽन्यस्य वेदनात् ।। 
नापि रूढिस्तदन्यस्मिन्नश्वकर्णादिवद्भवेत् ।। १२६९ ।। 
आत्मेति वेत्तुरन्यश्चेन्न ब्रह्माहमिति श्रुतेः ।। 
प्रतीचो ब्रह्मवत्प्रत्यग्ब्रह्मणोऽपि विशेषणम् ।। १२७० ।। 
ब्रह्मता न मदन्यत्र कौटस्थ्यान्मन नाशिषु ।।
ब्रह्मणो नान्यतः प्रत्यक्साक्षात्त्वाद्ब्रह्मवस्तुनः ।। १२७१ ।। 
अव्यावृत्ताननुगतेर्मुख्यार्थश्च तथा सति ।।
ब्रह्मविद्येति सिद्धः स्याद्व्यपदेशो न चान्यथा ।। १२७२ ।। 
भिन्नाभिन्नत्वगीर्याऽपि साऽपि दुःस्थितसिद्धिका ।।
विरुद्धधर्मसंबन्धो न प्रतीच्यस्त्यधर्मणि ।। १२७३ ।। 
धर्मधर्म्यभिसंबन्धा गृह्यन्तेऽनात्मवस्तुषु ।।
प्रत्यक्षादिप्रमाणेन नामीषामात्मनि ग्रहः ।। १२७४ ।। 
आत्मानात्मनिमित्तेऽपि व्यपदेशोऽपि दुर्घटः ।।
विकल्पतो वा तत्सिद्धिर्ब्रह्मसंसारिणोर्भवेत् ।। १२७५ ।।
न चार्धवैशसं युक्तं तत्त्वज्ञाने विवक्षिते ।।
संशयो हि तथा श्रोतुः स्यादनिश्चितवाक्यतः ।। १२७६ ।। 
निश्चितं फलवज्ज्ञानं यस्य स्यादिति शास्रतः ।।
न तु संशयितं यस्मात्संशयात्मा विनश्यति ।। १२७७ ।। 
परमात्मन्ययुक्ता चेत्साधकत्वादिकल्पना ।।
शास्रोपालम्भतो नैवं शास्रीयेयं प्रकल्पना ।। १२७८ ।। 
अक्षमा भवतः केयं साधकत्वप्रकल्पने ।।
किं न पश्यसि संसारं तत्रैवाज्ञानकल्पितम् ।। १२७९ ।। 
अनात्मवस्तु यत्किंचित्तद्ब्रह्मानवबोधतः ।।
ब्रह्मण्येव समध्यस्तं शुक्तिकारजतादिवत् ।। १२८० ।। 
यस्मादेवमतोऽशेषसंसारानर्थकल्पना ।।
निदानबहुलाज्ञानसमुच्छित्त्यै परा श्रुतिः ।। १२८१ ।। 
ब्रह्मेतिब्रह्मशब्देन कृत्स्नं वस्त्वभिधीयते ।।
प्रकृतस्याऽऽत्मकार्त्स्न्यस्य वैशब्दः स्मृतये मतः ।। १२८२ ।। 
प्रकृतार्थोपरोधाच्च मुख्यब्रह्मार्थलाभतः ।।
यथोक्तदोषाभावाच्च ब्रह्म कृत्स्नमिहास्त्वतः ।। १२८३ ।। 
ननु मानादिविरहादकृत्स्नमपि नेष्यते ।।
कुतः कार्त्सन्यं यतः सर्वं मानादेव प्रसिध्यति ।। १२८४ ।। 
अभ्युपेतौ च मानादेस्तस्य कार्त्स्न्यं विहन्यते ।।
न हि ब्रह्मातिरिक्तेऽर्थे सति संभाव्यतेऽजडैः ।। १२८५ ।। 
भिन्नाभिन्नत्ववादेऽपि ब्रह्माभिन्नात्मना भवेत् ।।
व्यावृत्तेर्न तु भिन्नेषु ब्रह्मता स्याद्वटादिवत् ।। १२८६ ।। 
वस्त्वन्तराभ्युपगमः प्रत्यक्कार्त्स्न्यविघातकृत् ।।
न तु मानाभ्युपगमो मितेस्तदवसानतः ।। १२८७ ।। 
वस्त्वन्तरस्य सद्भावः सिद्धे कार्त्स्न्ये विरुध्यते ।।
मानाद्यपेक्षा सिद्धस्य नानुन्मत्तेन चोद्यते ।। १२८८ ।। 
न चापि वास्तवी सिद्धिः प्रमात्रादिविरोधिनी ।।
सत्यामेव यतस्तस्यां संसारानर्थविभ्रमः ।। १२८९ ।। 
वास्तव्या अपि संसिद्धेः स्वमहिम्नैव नेष्यते ।। 
प्रमाणविरहात्सिद्धिरेतच्च स्वानुभूतितः ।। १२९० ।। 
मेयकार्त्स्न्याविरोधित्वान्न मितेः शङ्क्यते भिदा ।।
मेयस्वरूपावसितेर्नान्या मानस्य मानता ।। १२९१ ।। 
न हि मेयप्रतिस्पर्धि तन्मानं मेयबोधितः ।।
मानप्रसादात्सिद्धं सत्स्पर्धते मितिबाधितैः ।। १२९२ ।। 
न हि वस्त्वनपाश्रित्य मानत्वं लभ्यते मितेः ।।
वास्तव्या अपि संसिद्धेर्न सिद्धिः स्याप्रमां विना ।। १२९३ ।। 
स्वप्रमेयार्पणं मुक्त्वा मानत्वेऽन्यन्न कारणम् ।।
अर्पितेन विरोधश्चेदस्तु कामं न दुष्यति ।। १२९४ ।। 
प्राग्ज्ञानाज्ज्ञानकाले च मानं मेयोऽप्यपेक्षते ।।
प्रमाणकार्ये निर्वत्ते नान्यत्किंचिदपेक्षते ।। १२९५ ।। 
अज्ञातोऽर्थः प्रमेयः स्याज्ज्ञाते कोऽतिशयो मितेः ।।
अज्ञाते न विरोधोऽस्ति ज्ञाते चान्यानपेक्षतः ।। १२९६ ।। 
मेयासाधारणात्मोत्थज्ञानस्यैव प्रमाणतः ।।
तस्य वस्त्वनुरोधित्वादभेदादविरोधिता ।। १२९७ ।। 
पश्येदात्मानमित्यत्र नियोज्यो विषयाद्धिरुक् ।।
न लभ्यते यतो नात ऐकात्म्ये स्याद्विरुद्धता ।। १२९८ ।। 
ब्रह्मश्रुतेश्च मुख्योऽर्थः प्रतीचोऽन्यत्र दुर्लभः ।। 
यथाकथंचिदित्येतदतौ नैवाभ्युपेयते ।। १२९९ ।। 
स्वत एवाऽऽत्मनः कार्त्स्न्यान्न कार्त्स्न्यं साधनाश्रयात् ।।
साधनायासतः प्राक्व ब्रह्मैवाऽऽसीदितीरितम् ।। १३०० ।। 
आसीदित्यपि यः शब्दः स तन्मोहाद्यपेक्षया ।।
वस्तुवृत्तमपेक्ष्यैतन्नासीदस्ति भविष्यति ।। १३०१ ।। 
सदानुदितालुप्तैकज्ञानमूर्तिरिति त्वया ।।
कुतोऽज्ञायि विना मानान्मानं नाज्ञाततां विना ।। १३०२ ।। 
एकं ब्रह्म सदा बुद्धं यथा मानानुभूतितः ।। 
व्युत्पत्तेः प्रागविज्ञातं तथैवानुभवाश्रयात् ।। १३०३ ।। 
व्युत्पत्तिफलमाश्रित्य तमोसंभव उच्यते ।।
व्युत्पत्तेः प्राक्तमस्वित्वं तत्साक्षित्वेऽपि गम्यते ।। १३०४ ।। 
स्वसत्तयाऽऽत्मनो मोहं न यतो वस्तु हन्त्यतः ।।
शास्रानारम्भदोषोऽपि नैवैस्मान्प्रति ढौकते ।। १३०५ ।। 
अनादेरपि बाधश्चेत्तमसो नाभ्युपेयते ।।
प्रमाणानां प्रमाणात्वं न क्वचिद्वः प्रसिध्यति ।। १३०६ ।। 
अऩुभूतेस्तदज्ञातं सिद्धं ब्रह्म पुरा मितेः ।। 
अपास्ताज्ञानतत्कार्यं तत्तु मानात्प्रसिध्यति ।। १३०७ ।। 
पूर्वोक्त्यैवोत्तरेषां च दोषाणां परिहारतः ।।
परिहारान्तरं तस्मान्न वाच्यं तत्प्रसिद्धितः ।। १३०८ ।। 
प्रतीचोऽर्थस्य ज्ञेयत्वादनवस्था च नेष्यते ।।
अकारकस्य कौटस्थ्याद्विरोधो नाऽऽत्मदर्शने ।। १३०९ ।। 
घटादिमेयसाधर्म्ये निषेधोऽपि श्रुतीरितः ।।
यथोक्तावगमत्वं तु न कथंचिन्निवार्यते ।। १३१० ।। 
तस्मान्न कश्चिदप्यत्र कार्त्स्न्यत्मावगमे भवेत् ।। 
दोषोऽतः सांप्रतं भाष्यग्रन्थं व्याचक्ष्महे स्फुटम् ।। १३११ ।।
यत्स्रष्टृ ब्रह्म पूर्वोक्तं स्वात्ममोहैकवर्त्मना ।।
कार्यं चैतन्यविम्बेन प्रविष्टं जलचन्द्रवत् ।। १३१२ ।। 
ब्रह्मेतिब्रह्मशब्देन तदेवात्राभिधीयते ।।
तस्य योऽतिशयः प्रोक्तो व्याकृताव्याकृतात्मकः ।।
इदमित्युच्यते ब्रह्म तदुपाधिस्वभावकम् ।। १३१३ ।। 
वैशब्दोऽवधृतौ ज्ञेयो ब्रह्मैव न तदन्यथा ।।
अनिर्ज्ञातात्मतत्त्वं सदब्रह्मैवावभाति तत् ।। १३१४ ।। 
यदिदंशब्दधीगम्यं सम्यग्ज्ञानोदयात्पुरा ।।
अपि ब्रह्मैव त्कृत्स्नं तन्मोहादतथेक्ष्यते ।। १३१५ ।। 
रज्जुवत्तवदिज्ञानात्सर्पदण्डादिनेक्ष्यते ।।
ब्रह्मेदंमात्रश्रवणात्कुतोऽग्र इति भण्यते ।। १३१६ ।। 
सूत्रान्तजगतो व्यक्तेः प्राक्तनः काल उच्यते ।।
यद्वै तदिति तच्चापि स्पष्टमूर्ध्वं प्रवक्ष्यते ।। १३१७ ।। 
नाविद्यासंगतिस्तत्र तदकार्यत्वहेतुतः ।।
तमोजस्यापि कार्यस्य न प्रतीच्यस्त्यकारणात् ।। १३१८ ।। 
प्रत्यक्तयाऽऽत्मसंबन्धान्मोहादेश्चिन्निभात्मता ।।
आचिच्छेषादतो नासौ मृषा स्याद्धर्मकार्यवत् ।। १३१९ ।। 
प्रत्यग्याथात्म्यसंबोधान्नान्यो हेतुः समीक्ष्यते ।।
निरन्वयविनाशाय योऽलं संसाररूपिणः ।। १३२० ।। 
कौटस्थ्यासंगतो नास्य मोहतत्कार्यसंगतिः ।।
स्वतः सेद्धुमशक्तत्वान्मोहादेरात्मसंगतिः ।। १३२१ ।। 
कार्ष्ण्येनेव वियद्योगः खवृत्तापेक्षया त्वसन् ।।
आत्मनैवं तमोयोगो नाऽऽत्मवृत्तानुरोधतः ।। १३२२ ।। 
अन्यतः संगतिः सेयमविचारितसिद्धिका ।।
अविज्ञातचिदुत्सङ्गसंस्थैवेयं न वस्तुनि ।। १३२३ ।। 
अविद्याद्वारिकाऽप्यस्य संगतिर्नाञ्जसेष्यते ।। 
निरात्मकपरार्थत्वहेतुभ्यां शुक्तिरूप्यवत् ।। १३२४ ।। 
प्रत्यग्रूपातिरेकेण नान्यद्रूपमनात्मनः ।।
वादिभिर्युक्तिभिः शक्यं कचित्साधयितुं सदा ।। १३२५ ।। 
कूटस्थादितमोन्तेन नित्यमव्यतिरेकतः ।।
बुद्ध्यादेर्विषयान्तस्य नित्यमेतदतो जगत् ।। १३२६ ।। 
अतोऽविद्यामहानिद्रासंवीतमनसामसौ ।।
जन्मादिविक्रियाषट्कं स्वप्नदर्शनविभ्रमः ।। १३२७ ।। 
यथा व्याख्यातबाह्यार्थप्रधानोऽसंहतोऽप्रमः ।। 
सर्वप्रमाणभाक्तद्वत्प्रमाणाभासभगपि ।। १३२८ ।। 
अविचारितसंसिद्धि तमोवत्स्यात्तदुद्भवम् ।।
कृत्स्नं जगदतो मोहध्वस्तौ ध्वस्तं भवेच्चितिः ।। १३२९ ।। 
भिन्नमातृप्रमाणादौ कार्यकारणवस्तुनि ।।
अभिन्नमातृमानादिरात्मैवैकोऽद्वयः स्वतः ।। १३३० ।। 
न देशकालावस्थादावपेक्षाऽस्त्यात्मनः स्वतः ।।
अनन्यापेक्षसंसिद्धेर्देशादेस्तदपेक्षतः ।। १३३१ ।। 
देशकालनिमित्तादिव्यपेक्षं वस्तु यद्भवेत् ।।
तदेव तदपेक्षं स्यान्न तु देशादिसिद्धिदम् ।। १३३२ ।। 
प्रमात्राद्युत्थइतेरग्ने ब्रह्मैवाऽऽसीद्यथोदितम् ।। 
यतस्ततो न साध्यं तज्ज्ञानकर्मादिसाधनैः ।। १३३३ ।। 
ब्रह्मापि तत्स्वतः साक्षात्तदबोधैकहेतुतः ।।
इदंरूपं समापेदे रशनेवाहिरूपताम् ।। १३३४ ।। 
अविद्याफलकारूढं तदेवंरूपकं परम् ।।
ब्रह्म विद्याधिकारित्वं द्वैविध्यात्प्रतिपद्यते ।। १३३५ ।। 
स्वतो मुक्तं यतस्तस्माद्ब्रह्म विद्यां तदर्हति ।।
संसारित्वमविद्यातो मुमुक्षुत्वं ततो भवेत् ।। १३३६ ।। 
अध्यात्ममधिभूतं च तथा चैवाधिदैवतम् ।।
परं तदभिमानेद्धं तच्छब्देनाभिधीयते ।। १३३७ ।। 
हिरण्यगर्भतां नीत्वा कृत्स्नमध्यात्मरूपकम् ।।
तस्मै हिरण्यगर्भाय ब्रूयाद्विद्यां तमस्विने ।। १३३८ ।। 
एवं निःशेषसंसारप्रत्याख्यानेन निर्वृतिम् ।।
सर्वाविद्यापनिह्नुत्या विद्यया प्रतिपद्यते ।। १३३९ ।। 
आत्मानात्मात्मकं विश्वं प्रत्यक्षादिप्रमाणकम् ।।
आत्मानमेव तदवेन्निष्ठां कार्त्स्न्यात्मनः पराम् ।। १३४० ।। 
अविचारितसंसिद्धि सर्वानर्थैककारणम् ।।
प्रत्यङ्यात्रैकसाक्षित्वात्तमस्तत्प्रत्यगात्मनि ।। १३४१ ।। 
प्रतीच्येव यतोऽज्ञानमतस्तत्तत्त्वविद्यया ।।
सकार्ये तमसि ध्वस्त आत्मैवैकोऽवशिष्यते ।। १३४२ ।। 
विरक्तः सर्वसंसारान्निविवृत्सुः स्वतस्ततः ।।
संसारानलसंतप्तस्तद्विरुद्धं परीप्सति ।। १३४३ ।। 
तस्याकृत्स्नापवादेन कृत्स्नैकात्म्यावबुद्धये ।। १३४४ ।। 
अन्वयव्यतिरेकाख्यो व्यापारो विहितः पुरा ।।
आत्मेत्येवेति विधिना पराक्प्रत्यग्विवेककृत् ।। १३४५ ।। 
ऐकात्म्यं वीक्ष्यते तेन त्यक्त्वा सर्वाननात्मनः ।।
कृत्स्नमेव यतो वस्तु तदन्यत्तदबोधजम् ।। १३४६ ।। 
कृत्स्नं पश्येदिति ततो वाक्यं वस्तुनि वर्तते ।।
प्रविष्टोऽकृत्स्नरूपत्वात्संसारानर्थचोदितः ।।
आत्मेत्यनेन कृत्स्नात्मदर्शनाय नियुज्यते ।। १३४७ ।। 
कृत्स्न आत्मेत्यतो वाक्यात्तथारूपं दिदृक्षति ।।
अन्योन्यार्थसमाप्तित्वान्न भेदोऽत्र पदार्थयोः ।। १३४८ ।। 
अकृत्स्नानात्मनः सर्वान्कृत्स्नांश्चानात्मनस्तथा ।।
अन्वयव्यतिरेकाभ्यां तथा कृत्स्नाननात्मनः ।। १३४९ ।। 
निर्माल्यवत्परित्यज्य चैतन्याभासवर्त्मना ।। 
अनुनीयाऽऽत्मनाऽऽत्मानं कृत्स्नात्मानं प्रपश्यति ।। १३५० ।। 
उक्तदोषापनुत्त्यर्थं प्रत्युक्तिर्गौरवी त्वियम् ।।
ब्रह्म वा इदमित्यादिर्नातो दोषोऽत्र कश्चन ।। १३५१ ।। 
प्रमेेयं यत्पुरा पृष्टं तद्ब्रह्म किमवेदिति ।। 
सर्वं चाप्यभवद्यस्माज्ज्ञानं ज्ञेयं च भण्यते ।। १३५२ ।। 
तद्ब्रह्माऽऽत्मानमेवावेन्मेयं मानं च भण्यते ।।
आत्मा मेयस्तथा मानमात्मप्रत्यय एव तु ।। १३५६ ।। 
नाऽऽत्मज्ञानाद्यतोऽज्ञानं विद्यतेऽनात्मनस्ततः ।। 
नाऽऽत्मयाथात्म्यविज्ञानाज्ज्ञानमन्यदनात्मनः ।। १३५४ ।। 
प्रमात्रादिविभागेन यज्ज्ञानं प्रथते कचित् ।।
तज्जन्मनः पुरोवार्थो न तेन ज्ञायतेऽञ्जसा ।। १३५५ ।। 
तमोमात्रावसायित्वान्न यथावस्तु तत्ततः ।।
प्रत्यग्वस्त्वात्मकत्वेऽपि चित्रमज्ञानचेष्टितम् ।। १३५६ ।। 
यत्प्रसादात्तमःसिद्धिस्तत्स्वसाक्ष्यप्यपह्नते ।।
तमोऽप्यनुभावादेव प्राक्तद्व्युत्पत्तिजन्मनः ।। १३५७ ।। 
प्राक्प्रवृत्तेः प्रमाणानामज्ञातं यदिहोदितम् ।।
अक्षादि तत्तमोबाधान्न मानं रज्जुसर्पवत् ।। १३५८ ।। 
न पश्यन्तीत्यतः प्राह बोद्धृत्वादिसमन्वयम् ।।
न हि मोहैकनिष्ठेन तद्धीनं वस्तु मीयते ।। १३५९ ।। 
आत्मानं विरहय्यान्यो नालमात्मावबुद्धये ।।
असाधारणतन्मातृमानमेयात्मकत्वतः ।। १३६० ।। 
असाधारणमात्रादि प्रत्यग्वस्तु यतस्ततः ।।
नियोगोऽपीह नाऽऽयाति भिन्नकर्त्रादिगो ह्यसौ ।। १३६१  ।। 
सर्वमज्ञातमेव स्याद्यस्मिन्नज्ञात आत्मनि ।।
ज्ञाते ज्ञातं च तत्कार्त्स्न्यात्तावत्त्वात्सर्ववस्तुनः ।। १३६२ ।। 
युक्त्या निरूप्यमाणस्य ह्यात्मा तत्त्वमनात्मनः ।।
प्रत्याख्यातः स चेत्तेन कानात्मा सिध्यतां ततः ।। १३६३ ।। 
अनात्मतत्त्वमन्वेति ह्यात्माऽसङ्गोऽगुणोऽद्वयः ।। 
असिध्यन्स स्वतःसिद्धौ सिद्धिं कान्ग्रत्र लप्स्यते ।। १३६४ ।। 
सर्ववादिविरोधेऽपि संवादोऽनुभवे यथा ।। 
वादिनामविसंवादस्तथाऽज्ञानेऽप्यसंशयः ।। १३६५ ।। 
तद्वद्वाधोऽप्यबोधस्य बोधेनाभ्युपगम्यते ।।
एतावतैव पर्याप्तमस्मद्राद्धान्तसिद्धये ।। १३६६ ।। 
अस्मद्राद्धान्तसंसिद्धौ नान्यद्राद्धान्तसिद्धता ।।
तत्सिद्धावस्य संसिद्धिर्न कथंचिन्निवार्यते ।। १३६७ ।। 
अज्ञानं संशयज्ञानं मिथ्याज्ञानमिति त्रिकम् ।।
अज्ञानं कारणं तत्र कार्यत्वं परिशिष्टयोः ।। १३६८ ।। 
कूटस्थज्ञानमात्रत्वान्न तमोऽस्य स्वभावतः ।।
नाप्यागन्तु तथाऽज्ञानं हिरुक्सिद्धेरसंभवात् ।। १३६९ ।। 
अविद्यातज्जकार्याणामात्मना संगतिस्ततः ।।
आत्मात्मवत्त्वरूपा स्यान्न तु सोभयकर्मजा ।। १३७० ।। 
एकमेव हि सद्वस्तु यद्वेदान्तप्रमाणकम् ।।
तावन्मात्रैकनिष्ठत्वादात्मज्ञानं सदास्पदम् ।। १३७१ ।। 
सर्वबादिविरोधेऽपि यत्सिद्धान्तबलाश्रयम् ।।
साधनं दूषणं सर्वं न तन्निहनुतिरिष्यते ।। १३७२ ।। 
साधनं दूषणं सर्वं यस्य पादव्यपाश्रयात् ।।
सिद्धायते तीर्थदृशां कुतः स्यात्तस्य निहनुतिः ।। १३७३ ।। 
अभावो येन भावेन भाव्यतेऽस्ति न नास्ति सः ।। 
तम्य भावम्य सद्भावो वद केन निवार्यते ।। १३७४ ।। 
व्यभिचारि न यत्रास्ति प्रमाणं सर्ववादिनाम् ।।
स्वमहिम्ना च यत्सिद्धं तदपह्नूयते कथम् ।। १३७५ ।। 
तस्यैवाव्यभिचारित्वात्सर्वेषु व्यभिचारिषु ।।
तदेवैकं प्रमाणं नः सर्ववाद्यविरोधि यत् ।। १३७६ ।। 
देहादावात्मबुद्धिर्नो न कदाचिद्विहन्यते ।।
जाग्रत्स्वप्नसुषुप्तेषु शुक्तिकारजतादिवत् ।। १३७७ ।। 
देहान्तात्कर्तुरन्यो यो बुद्ध्यन्ताद्ब्रोद्धरेव च ।।
प्राणान्तात्करणाच्चान्यः प्रत्यग्दृष्ट्या य ईक्ष्यते ।। १३७८ ।। 
अदेहतोऽजरोऽमृत्युरस्वान्तोऽमोहशोकवान् ।।
अबुभुक्षोऽपिपासश्च प्राणकारणवर्जनात् ।। १३७९ ।। 
अहीनो हीयते योऽसौ तथाऽनागत एति यः ।।
जानीयात्तमनात्मानं जाग्रत्स्वप्नसुषुप्तिषु ।। १३८० ।। 
न हीयते हीयमान आगच्छति न चैति यः ।।
आगमापायसाक्षित्वादात्मा सोऽनुभवाश्रयात् ।। १३८१ ।। 
नाविद्यामनुपादाय प्रत्यक्कारकतां व्रजेत् ।।
नाकारकः क्रियां कर्तुमलं जगति वीक्ष्यते ।। १३८२ ।। 
द्गष्टुर्दृष्ट्या न चानाप्तोऽनात्मा कश्चित्प्रसिध्यति ।।
मिथ्याज्ञानमतोऽनात्मा ह्यात्माज्ञानसमुत्थितेः ।। १३८३ ।। 
नाविद्यामनुपादाय जाग्रत्स्वप्नसुषुप्तिषु ।।
अनात्मानं विजानाति तज्जज्ञात्राद्यनन्वयात् ।। १३८४ ।। 
न च ज्ञात्रनुरोधिन्या दृष्ट्याऽज्ञानासमन्वितम् ।।
आत्माऽऽत्मानमलं द्नष्टुं रूपं श्रोत्रधिया यथा ।। १३८५ ।। 
उत्सार्यानात्मनः सर्वानन्वयव्यतिरेकतः ।। 
प्रत्यक्प्रधानया दृष्ट्या पश्येदात्मानमद्वयम् ।। १३८६ ।। 
त्वं ब्रह्मेति गुरोर्वाक्यात्तन्निविष्टपदार्थयोः ।।
उक्तान्वयादिनोत्पन्निविवेकः सन्नबुध्यत ।। १३८७ ।। 
तद्ब्रह्माऽऽत्मानमेवावेद्यदनात्मेत्युभूत्पुरा ।।
अविद्यया विद्यया तु ब्रह्माऽऽत्मैवाभवत्स्वतः ।। १३८८ ।। 
एवेत्यवधृतौ ज्ञेयं ब्रह्मात्मार्थविशेषणम् ।।
आत्मैव ब्रह्म वेज्ञेयं ब्रह्मैवाऽऽत्मेति संभवात् ।। १६८९ ।। 
ब्रह्मता नाऽऽत्मनोऽन्यत्र नाऽऽत्मता ब्रह्मणोऽन्यतः ।।
तद्याथात्म्याप्रबोधात्तु तयोरेष विपर्ययः ।। १३९० ।। 
आत्माऽपि साक्षात्तद्ब्रह्म परोक्षं तदबोधतः ।।
ब्रह्मैव तद्वदात्माऽपि सद्वितीयवदीक्ष्यते ।। १३९१ ।। 
वाक्योत्थसम्यग्विज्ञानप्रध्वस्ततमसो यतेः ।। 
विभागहेतोरुच्चित्तेः सर्वमात्मैव शिष्यते ।। १३९२ ।। 
विज्ञातारमरे केन विजानीयादिति श्रुतेः ।। 
ननु विप्रतिषिद्धार्थं तदात्मानमितीर्यते ।। १३९३ ।।
दृष्टेर्द्रष्टेति विज्ञानान्नात्र विप्रतिषिद्धता ।। 
प्रत्यग्बुद्धिः प्रमात्रादौ सर्वत्रैवोपजायते ।। १३९४ ।। 
युष्मदस्मद्विभागाभ्यां यावद्वस्त्विह मीयते ।।
तेन तेन विशेषेण प्रत्यगर्थः प्रतीयते ।। १३९५ ।। 
प्रत्यगर्थमनालिङ्ग्य न पराग्वर्ति जायते ।। 
विज्ञानं तेन तत्पूर्वं सर्वमन्यत्प्रतीयते ।। १३९६ ।। 
आब्रह्मास्थाणुु चान्वक्षं सर्वेषु व्यभिचारिषु ।।
प्रत्ययोऽव्यभिचार्येकश्चैतन्यप्रतिबिम्बितः ।। १३९७ ।। 
न च विप्रतिपद्यन्ते वादिनोऽनुभवात्मनि ।।
तत्र चेत्स्याद्विसंवादः केनान्येन चिकित्स्यते ।। १३९८ ।। 
अन्योऽपि योऽत्रः कल्प्यः स्यात्सोऽप्यस्मान्नैव भिद्यते ।।
सर्वभेदात्मरूपत्वात्कः सन्स्यादात्मना विना ।। १३९९ ।। 
प्रत्यगात्मनि विश्वस्य ततोऽनात्मनि तद्वशात् ।।
अविद्वदङ्गनाबालं बिश्वसित्यनपेक्षतः ।। १४०० ।। 
आत्मनैवाऽऽत्मविज्ञानं ज्ञेयज्ञात्रादिवर्जितम् ।।
स्वयमेव फलात्मत्वात्फलं चास्मान्न भिद्यते ।। १४०१ ।। 
प्रमाणव्यवहारोऽयं सर्वेषामपि वादिनाम् ।।
स्वतोऽनुभवनिष्ठः स्यान्न चेत्षष्ठेन्द्रियार्थवत् ।। १४०२ ।। 
चैतन्यमात्ररूपोऽयं सदानस्तमितोदितः ।।
अविद्यामस्पृशन्नास्ते निष्क्रियोऽकारकोऽफलः ।। १४०३ ।। 
स्वतोऽसङ्गस्वभावत्वात्खचरादि वियद्यथा ।।
नाविद्या नापि तत्कार्यं प्रत्यक्स्थमपि ढौकते ।। १४०४ ।। 
स्वतः सेद्धुमशक्तत्वात्खमृते वायुवत्सदा ।।
प्रत्याख्यातस्वभावोऽपि सिध्यतीवाग्रहो दृशौ ।। १४०५ ।। 
युतिं साधारणात्मा हि यात्यसाधारणात्मभिः ।। 
अनन्यवृत्तितो नाऽऽत्मा संसर्गं प्रैत्यनात्मभिः ।। १४०६ ।। 
विभज्यमानोऽन्येभ्यो हि विशेषोऽपि प्रसिध्यति ।। 
line २ miss  ।। १४०७ ।। 
भेदसंसर्गहीनत्वात्पदवाक्यार्थताऽऽत्मनः ।।
दुःसंभाव्याऽत आत्माऽयमात्मनैवानुभूयते ।। १४०८ ।। 
यादृगस्य द्वये तत्त्वमात्मनैवानुभूयते ।।
निषिद्धाशेषभेदस्य तावदेवाऽऽत्मसाक्षिकम् ।। १४०९ ।। 
अपास्ताशेषतमसो यत्तत्त्वं प्रत्यगात्मनः ।।
तदवच्छित्तये नालं प्रत्यग्बोधादृतेऽन्यधीः ।। १४१० ।। 
प्रत्यङ्भात्रेक्षणादात्ममोहतज्जनिराकृतेः ।।
असंभवाद्द्वीतीयस्य स्यामपूर्वादिमानहम् ।। १४११ ।। 
व्यपेततमस्तत्त्वमागमापासाक्षिणः ।।
ज्ञानेन गम्यते साक्षात्तावन्मात्रानुरोधिना ।। १४१२ ।। 
कालादिप्रविभक्तं सद्यद्ब्रह्माभूदविद्यया ।।
तत्प्रत्यक्तत्त्वसंबोधाद्ध्वस्ते ध्वान्तेऽन्तरात्मनि ।।
आत्मानमेव तद्ब्रह्म ब्रह्मैवाऽऽत्मेत्यवेच्छ्रुतेः ।। १४१३ ।। 
अब्रह्मानात्मताहेतौ प्रत्यग्ध्वान्ते निवर्तिते ।।
व्यावृत्त्यनुगमाभावात्सर्वं तदभवत्ततः ।। १४१४ ।। 
व्यावृत्त्यनुगमौ यस्माद्द्वितीये सति वस्तुनि ।।
दृष्टिमात्रात्मवस्तुत्वात्कार्यकारणवस्तुनः ।। १४१५ ।। 
नाज्ञातं किंचिदप्यस्ति नानपास्तं तमोऽप्यतः ।।
सामानाधिकरण्यार्थमस्मीत्येतत्पदं भवेत् ।। १४१६ ।। 
ब्रह्माहंपदयोरर्थौ यौ तयोः संगतिर्मिथः ।।
अहमर्थो विशेष्योऽत्र तत्प्राधान्यप्रसिद्धितः ।। १४१७ ।। 
तद्याथात्म्यप्रसिद्ध्यर्थं ब्रह्मार्थस्तु विशेषणम् ।। १४१८ ।। 
विशेषणानां संबन्धो विशेष्येण विशेषणैः ।।
विशेष्यस्यापि संबन्धः स्वातन्त्र्यपारतन्त्र्यतः ।। १४१९ ।। 
विशेषणविशेष्याणां साकल्येनैव संगतिः ।।
उपात्तान्योन्यरूपाणां विशेषणविशेष्यता ।। १४२० ।। 
उपात्तद्रव्यकाण्येव विशिंषन्त्युत्पलादिकम् ।।
द्रव्यं विशेषणान्येति तथोपात्तविशेषणम् ।। १४२१ ।। 
नायःशलाकाकल्पानां विशेषणविशेष्यता ।।
परस्परानपेक्षत्वाद्धिमवद्विन्ध्ययोरिव ।। १४२२ ।। 
एकदा निर्विभागेन कार्त्स्न्यसंगातिकारणात् ।।
सामर्थ्यात्स्वविरुद्धानां न विशेष्येऽस्ति संभवः ।। १४२३ ।। 
परस्पराविरोधेन विशिंषन्त्यात्मसंश्रयम् ।।
विशेषणानि येनातस्तद्विरुद्धं न ढौकते ।। १४२४ ।। 
विशेषणयुतिः शाब्दी तद्विरुद्धनिराकृतिः ।।
मोहमात्रेण तत्प्राप्तेः सामार्थ्यात्स्यान्न शब्दतः ।। १४२५ ।। 
एकैकरूपासंसर्गबोधमात्रस्वभावतः ।।
विशेषणानां संप्राप्तिर्नाऽऽञ्जसी प्रत्यगात्मनि ।। १४२६ ।। 
विशेषणानां संबन्धो यतो न प्रत्यागात्मनि ।।
लक्ष्यलक्षणता तस्मात्प्रतीच्यध्यवसीयते ।। १४२७ ।। 
अनन्यापेक्षि प्रत्यक्त्वमहंरूपेण लक्ष्यते ।। 
line २ miss ।। १४२८ ।। 
निवर्त्यभेदाद्भिन्नोऽर्थोऽमानित्वादेर्यथा तथा ।।
ब्रह्माहमर्थयोर्ज्ञेयस्तयोरैकार्थ्यहेतुतः ।। १४२९ ।। 
अनात्माब्रह्मताहेतौ प्रत्यग्ध्वान्ते निवर्तिते ।।
पदार्थ एक एव स्याद्ब्रह्माहंपदयोः परः ।। १४३० ।। 
भेदसंसर्गनाशार्थो नात उक्तेरिहेष्यते ।।
अहंब्रह्मश्रुतेः साक्षात्तादात्म्यमिह गम्यते ।। १४३१ ।। 
कर्तुर्ज्ञातुर्हि या दृष्टिः साऽविद्योत्थार्थलेहिनी ।।
तत्प्रत्यगात्मदृष्ट्या तां प्रत्याख्यायाश्नुतेऽद्वयम् ।। १४३२ ।। 
अस्मीतीहत्यनिर्देशाद्विद्याकालैव मुक्तता ।। 
सिद्धाऽतोऽसौ न साध्या स्यादग्निहोत्रादिकार्यवत् ।। १४३३ ।। 
प्रत्यग्याथात्म्यविज्ञानमात्रव्युत्पत्तिसिद्धये ।।
तस्मादिति श्रुतिर्वक्ति ह्युत्पत्त्यादिनिवृत्तये ।। १४३४ ।। 
अविद्यातज्जनिर्मुक्तौ ब्रह्म ब्रह्माभवत्स्वतः ।।
सर्वः कृत्स्नस्तथा पूर्णः शब्दाः पर्यायवाचकाः ।। १४३५ ।। 
आत्माविद्यासमुत्थानामात्मयाथात्म्यमात्रतः ।।
कर्मवत्काङ्क्षते ज्ञानं विशिष्टं नाघिकारिणम् ।। १४३६ ।। 
देवादीनामतो यो यो यथोक्तेनैव वर्त्मना ।।
line २ miss ।। १४३६ ।। 
प्रत्यग्बोधातिरेकेण साधनान्तरनिह्नुतौ ।।
एवेत्यवधृतिर्ज्ञेया ज्ञानादेव ततो भवेत् ।। १४३८ ।। 
आत्मयाथात्म्यविज्ञानाद्यदन्यत्साधनान्तरम् ।।
ज्ञानाभावोऽथवा सर्वमविद्यैवेति निश्चितिः ।। १४३९ ।। 
मनुष्या यदमन्यन्य साध्वेवातस्तदीरितम् ।।
न कश्चिदपि दोषोऽत्र पूर्वोक्तोऽतः प्रसज्यते ।। १४४० ।। 
प्रत्यक्तयैव संबन्धादात्मनोऽनात्मवस्तुना ।।
विशिष्टेनाविशिष्टस्य क्लृप्तेनाकल्पितात्मनः ।। १४४१ ।। 
यतोऽतो लोकबुद्ध्यैव देवादीनामितीर्यते ।।
तुल्यो देवादिसंबन्धो ब्रह्मणो मशकादिभिः ।। १४४२ ।। 
अन्तरेणाधिकारं चेन्नाऽऽत्मबोधस्य संभवः ।।
न जन्मान्तरसंस्काराद्वामदेवस्य तद्भवेत् ।। १४४३ ।। 
श्रुत्युक्तार्थस्य वा स्थेम्ने मन्त्रोदाहृतिरिष्यते ।।
प्रमाणान्तरसंवादात्पुंसां विश्वासधीर्यतः ।। १४४४ ।। 
अव्यावृत्ताननुगतं तद्धैतत्प्रत्यगात्मनि ।।
तद्दर्शनादृषिः साक्षात्पश्यन्सर्वं प्रपन्नवान् ।। १४४५ ।। 
सूक्तादिज्ञापनार्थाय ह्यहं मनुरितीरणम् ।।
ऐकात्म्यं सर्वभूतेषु प्रतीचोऽसौ ददर्श ह ।। १४४६ ।। 
तत्पश्यन्नित्यनेनात्र ब्रह्मविद्या प्रदर्श्यते ।।
अहमासं मनुरिति विद्यायाः फलमुच्यते ।। १४४७ ।। 
पश्यन्प्रतिपेद इति प्रयोगादवसीयते ।।
विद्याकालैव कृत्स्नाप्तिरिति तन्मोहहानतः ।। १४४८ ।। 
बह्मप्राप्त्यन्तरायस्य प्रत्यक्संमोहमात्रतः ।।
प्रत्यग्विज्ञानतो ध्वस्तेस्तत्प्राप्तिर्नान्यसाधना ।। १४४९ ।। 
अविद्याध्वंसमात्रेण पुमर्थस्य समाप्तितः ।।
तावताऽवसितेर्विद्या स्वार्थैवेति विनिश्चयः ।। १४५० ।। 
सकृदात्मप्रसूत्यैव निरुणद्ध्यखिलं भवम् ।।
ध्वान्तमात्रनिरासेन न ततोऽन्याऽन्यथा मतिः ।। १४५१ ।। 
देशकालाद्यसंबन्धाद्देशादेर्मोहकार्यतः ।।
नानुत्पन्नमदग्धं वा ज्ञानमज्ञानमस्त्यतः ।। १४५२ ।। 
नाबाधित्वेह बाध्यार्थं बाधको बाधकात्मताम् ।।
लभते मेययाथात्म्यहेतुमात्रव्यपेक्षतः ।। १४५३ ।। 
यतोऽतोऽविद्यातज्जानां बाधितत्वात्प्रबोधतः ।।
सकृदेव च मायोगान्नोर्ध्वं तच्चोदनेष्यते ।। १४५४ ।। 
सम्यग्ज्ञानशिखिप्लुष्टमोहतत्कार्यरूपिणः ।।
सकृन्निवृत्तेर्बाध्यस्य किं कार्यमवशिष्यते ।। १४५५ ।। 
ध्वान्तादिघस्मरे प्रत्यक्तैतन्यात्मैकनिष्ठिते ।।
प्रत्यर्थिनि स्थितेऽनात्मधियां स्यात्सत्यता कुतः ।। १४५६ ।। 
अज्ञातमिथ्याविज्ञाततत्त्वमात्रावलम्बिना ।।
ज्ञानेन किं न विज्ञातं वद किं वा न वाधितम् ।। १४५७ ।। 
सर्वापत्तिरियं युक्ता देवादीनां महात्मनाम् ।।
अस्मदादेस्तमस्वित्वान्न संभाव्येति चेन्न तत् ।। १४५८ ।। 
एतर्ह्यपि तु तद्ब्रह्म यो यः साक्षादबुध्यत ।।
स एव तदभूद्यस्मान्नातोऽभिजनकारणम् ।। १४५९ ।। 
अप्येतर्हि यथान्यायं यो वेदाऽऽत्मानमद्वयम् ।। 
स इदं सर्वमात्मैव भवत्यज्ञानहानतः ।। १४६० ।। 
न हीहोत्कृष्टसत्त्वेषु देवादिषु परात्मनः ।।
नापि चात्यन्तमूढेषु विशेषः कश्चिदीक्ष्यते ।। १४६१ ।। 
प्रत्यक्तत्त्वधियो वाऽस्ति स्वतोबुद्धैकताऽऽत्मनः ।।
श्रेयांसि वहुविघ्नानीत्याशङ्क्यैतदथोच्यते ।।  १४६२ ।। 
तस्य ज्ञातात्मतत्त्वस्य प्रध्वस्ततमसो यतेः ।।
इन्द्रादयोऽपि नैवालं कैवल्याप्तिनिवारणे ।। १४६३ ।। 
देवाद्यैश्वर्यविषयव्यतिक्रान्तत्वहेतुतः ।। 
कैवल्याभूत्या उद्युक्ता ईश्वरा अपि नेशते ।। १४६४ ।। 
ईशेशितव्यसंबन्धः प्रत्यगज्ञानहेतुजः ।।
सम्यग्ज्ञानात्तमोध्वस्तवीश्वराणामपीश्वरः ।। १४६५ ।। 
ईश्वराणामनैश्वर्यं कस्मद्ब्रह्मविदीति चेत् ।। 
आत्मा ह्येषामितीत्याह तद्धेतुप्रतिपत्तये ।। १४६६ ।। 
भोज्यत्वेन जगत्कृत्स्नं कर्मविद्याविसाधनैः ।।
उपात्तं तदभुक्त्वा तु कैवल्यं लभते न चेत् ।। १४६७ ।। 
इत्याशङ्कापनुत्त्यर्थं परो ग्रन्थोऽवतार्यते ।।
कैवल्यावाप्तिविघ्नाय नालं देवा अपीश्वराः ।। १४६८ ।। 
अविद्याविषये यस्मात्तेषामधिकृतिः स्मृता ।।
न तु प्लुष्टात्मयाथात्म्यविज्ञानतमसामसौ ।। १४६९ ।। 
ब्रह्मविद्याफलप्राप्तौ विघ्नं कुर्वन्ति देवताः ।।
इत्यत्र किनिमित्तेयमाशङ्केत्यभिधीयते ।। १४७० ।। 
युक्ताऽऽशङ्का यतो मर्त्य देवान्प्रत्यृणिनः श्रुतेः ।। 
पशुलोत्ववाक्याच्च पारतन्त्र्याच्च कर्मिणः ।। १४७१ ।। 
ब्रह्मवित्त्वे च पारार्थ्यं देवादीन्प्रति हीयते ।।
तस्य ब्रह्मतमोहेतोस्तन्निवृत्तौ निवर्तते ।। १४७२ ।। 
अप्रियारिष्टिवाक्याभ्यामयमर्थोऽवसीयते ।।
तस्माद्विद्याफलावाप्तौ विघ्नं कुर्वन्ति देवताः ।। १४७३ ।। 
नन्वेवं तर्ह्यविश्रम्भो ह्यदृष्टफलसंपदि ।।
प्राप्तोऽभ्युदयमोक्षार्थसाधनव्यापृताविह ।। १४७४ ।। 
तथेश्वरोऽपि नो विघ्नं कुर्वन्केन निषिध्यते ।।
कालमन्रौषधादीनामचिन्त्या शक्तिरिष्यते ।। १४७५ ।। 
कर्ममन्त्रौषधितपःकालादीनां च विद्यते ।।
महती शक्तिरित्यत्र युक्तमाशङ्कितुं फले ।। १४७६ ।। 
देवादयः स्वतन्त्रत्वात्फलप्राप्तिविघातयोः ।।
सर्वं कु्युरनाश्वासस्तस्मात्प्राप्नोति कर्मसु ।। १४७७ ।। 
नैवं सर्वपदार्थानां नियतादानकारणात् ।।
जगद्वैचित्र्यदृष्टेश्च स्वभावे तदसंभवात् ।। १४७८ ।। 
सुखादिफलदं कर्मेत्यस्मिन्पक्षे व्यवस्थिते ।।
श्रुतिन्यायादिसंसिद्धेर्नातो विघ्नकृतः सुराः ।। १४७९ ।। 
कर्मणैव स्वसिद्ध्यर्थं तेषां क्रोडीकृतत्वतः ।।
नाऽऽत्मानं लभते कर्म देवेशाद्यनपेक्षि सत् ।। १४८० ।। 
फलादानेऽनुलोमत्वान्नामी स्युर्विघ्नकारिणः ।।
यथा कर्म तथेशादि कर्मापेक्ष्यैव सिध्यति ।। १४८१ ।। 
सर्वं सर्वमपेक्ष्यैव संहतत्वात्प्रसिध्यति ।।
प्रधानगुणभावश्च क्वचित्कस्यचिदिष्यते ।। १४८२ ।। 
विघ्नकार्येऽपि चाप्येते नानपेक्ष्य प्रकुर्वते ।।
तत्सामर्थ्याप्रणोद्यत्वात्सर्वेपां सर्वकर्मसु ।। १४८३ ।।
गुणप्रधानभावश्च देवकालेश्वरादिषु ।।
कर्मस्वनियतो दृष्टो नान्यथा चोपपद्यते ।। १४८४ ।। 
यदैकस्य प्रधानत्वं तदाऽन्यस्याप्रधानता ।।
एवं नृत्यज्जगन्नित्यमतद्वृत्याऽऽत्मनि स्थितम् ।। १४८५ ।। 
गुणप्रधानभावश्च पदार्थानामनन्ततः ।।
क्षेपीयस्त्वाच्च कालस्य दुर्ज्ञेयो मतिविभ्रमात् ।। १४८६ ।। 
कर्मैव कारणं केचित्फलप्राप्तौ प्रचक्षते ।।
दैवमेकेऽपरे कालं स्वभाव इति चापरे ।। १४८७ ।। 
श्रुतयः स्मृतिवादाश्च कर्मप्राधान्यमेव तु ।।
अङ्गीकृत्य प्रदृश्यन्ते प्रवृत्ताः सर्व एव हि ।। १४८८ ।। 
पुण्यः पुण्येन भवति पापः पापेन कर्मणा ।।
वचांस्येवं सुवहुशो लक्ष्यन्ते शास्रभूमिषु ।। १४८९ ।। 
यद्यप्येषां स्वविषये प्राधान्यं कस्यचित्कचित् ।।
अप्राधान्यं तदन्येषां तथाऽपि तु न कर्मणाम् ।।
फलप्राप्तावहेतुत्वं शास्रन्यायावधारणात् ।। १४९० ।। 
कर्मणः फलसंप्राप्तिरप्राप्तिश्चेह येक्ष्यते ।।
साद्गुण्यविगुणत्वाभ्यां सा स्यात्कर्मण एव च ।। १४९१ ।। 
विघ्नं कुर्वन्ति नो देवा विद्योत्थफलसंगतौ ।।
उक्तं यदपनुत्त्यर्थं तत्र प्रतिविधीयते ।। १४९२ ।। 
अविद्याहानमात्रत्वात्कैवल्याप्तफलात्मनः ।।
तत्प्राप्तेर्ज्ञानकालत्वान्नालं विघ्नाय दवताः ।। १४९३ ।। 
चक्षुरूपाभिसंबन्धसमकाला यथेष्यते ।।
रूपाभिव्यक्तिरेवं स्यादविद्याध्वस्तिरात्मनः ।। १४९४ ।। 
यथास्थितात्मयाथात्म्यज्ञानजन्मातिरेकतः ।।
न तत्तमोनिवृत्तिः स्यात्तदुत्थस्य च वस्तुनः ।। १४९५ ।। 
सर्पात्मना गृहीतामां न दण्डादीक्ष्यते स्रजि ।।
प्रतीच्येकतनुग्राह्ये तदन्यन्न तथेक्ष्यते ।। १४९६ ।। 
अन्योन्यव्यभिचारित्वमज्ञानेऽपि ह्यनात्मनाम् ।।
किमु विध्वस्तनिःशेषघनाज्ञानेऽन्तरात्मनि ।। १४९७ ।। 
रूप्याभज्ञानवेलायां शुक्तिकाधीर्न बाधते ।। 
तदसूतेरिह त्वात्मन्यादिमध्यान्तबाधधीः ।। १४९८ ।। 
निर्निमित्तं प्रमात्रादेः प्रत्यग्रूपमनात्मनः ।।
सनिमित्तं पराग्रूपमात्मनो मोहहेतुतः ।। १४९९ ।। 
एक आत्मेति विज्ञाने दोषोऽप्यप्रतिबन्धकः ।।
मूढात्मनामपि ह्येतन्न विसंवादमृच्छति ।। १५०० ।। 
मिथ्यासंशयविज्ञानमनात्मानं प्रतीष्यते ।।
प्रत्यगात्मनि तद्यस्मात्सम्यग्ज्ञानान्न भिद्यते ।। १५०१ ।। 
अज्ञानं चेच्चिदाकारं संशयादिषु का कथा ।।
प्रमित्सिते प्रतीच्यस्मान्न दोषो नापि बाधकम् ।। १५०२ ।। 
महिमानो यदाऽमी स्युरविद्याया न वस्तुनः ।। १५०३ ।।
काला देवादयस्तस्यां ध्वस्तायां तद्विनाशतः ।।
देवेश्वरादयः के स्युर्विघ्नं वा कस्य कुर्वते ।। १५०४ ।। 
यत्र त्वस्येति श्रुत्यैव सर्वमेतत्स्फुटीकृतम् ।।
इहापि हेतुसंसिद्ध्यै तत्स्पष्टमभिधीयते ।। १५०५ ।। 
यतो विघ्नकृतामात्मा प्रत्यग्याथात्म्यविद्भवेत् ।।
तद्गोचरातिवर्तित्वं विद्याकाले तमोहतेः ।। १५०६ ।। 
आत्माऽमीषां तदा ब्रह्म देवादीनां भवेद्वशी ।।
कालाद्यन्तरितं यत्स्यात्प्राप्त्युत्पत्त्यादिलक्षणम् ।। १५०७ ।। 
अनात्मैव फलं तत्र देवानामीशता भवेत् ।। 
अपि ज्ञातात्मतत्त्वानामभावाज्ज्ञानसंततेः ।। १५०८ ।। 
अन्त्योऽविद्यापनुद्वोधो रागादिप्रत्ययोत्थितेः ।।
इति चेन्नैतदेवं स्यादाद्येऽनैकान्तिकत्वतः ।। १५०९ ।।
नान्त्याऽविद्यापनुद्वुद्धिरात्मैकविषयत्वतः ।।
आद्यात्मबुद्धिवद्धेतोरनैकान्तिकतेक्ष्यते ।। १५१० ।। 
अनैकान्तिकता हेतोस्तद्वत्संततिवादिनः ।।
न चाभ्यासात्प्रमाणानि कुर्वन्त्यर्थावबोधनम् ।। १५११ ।। 
संबन्धमात्राभिव्यक्तेर्व्यञ्जकत्वात्प्रदीपवत् ।।
भोजनादौ न च सति ज्ञानसंततिरिष्यते ।। १५१२ ।। 
तदन्तरायबाहुल्यात्सुषुप्तादौ च नेष्यते ।।
प्रत्यक्प्रमेयपूर्वैव सर्वासां नो यतो धियाम् ।।
सूतिराम्रेडन तस्मात्सिद्धमात्मधियः सदा ।। १५१३ ।।
ज्ञानस्य वस्तुतऩ्त्रत्वान्न कर्त्रनुविधायिता ।।
शीतोष्णाज्ञानवत्तस्मान्नेष्यते  ज्ञानसंततिः ।। १५१४ ।। 
भोजनादिनिरोधेन संततिश्चेत्समर्थ्यते ।।
उक्ता परिहृतिस्तत्र न भूयोऽपि व्यपेक्षते ।। १५१५ ।। 
क्षुत्पिपासापरिम्लानचेतस्त्वान्नितरां न सा ।।
भोजनादिनिरोधेन न च तस्याः प्रमेक्ष्यते ।। १५१६ ।। 
संतत्यारम्भकधियामियत्तानवधारणात् ।।
शास्रार्थानिश्चयो दोषः स चानिष्टः प्रसज्यते ।। १५१७ ।। 
मतं संततिमात्रत्वे निश्चितिः स्यात्तथाऽपि च ।।
अनैकान्तिकता हेतोराद्यसंततिवद्भवेत् ।। १५१८ ।। 
समानविषयत्वेऽपि नाऽऽद्याऽविद्यां निहन्ति चेत् ।।
ज्ञानसंततिरन्त्या नः सेत्स्यतीयत्र का प्रमा ।। १५१९ ।। 
मरणेऽपि न विश्चासो हिक्किकावशवर्तिनः ।।
ज्ञानसंततिनिष्पत्तौ तमोमात्रसमाप्तितः ।। १५२० ।। 
कर्मच्छिद्रेषु कुर्वन्ति येऽपि सम्यग्धियं बलात् ।।
नूनं ते नासिकाग्रेण वीक्षन्ते सूर्यमण्डलम् ।। १५२१ ।। 
वस्तुतन्त्रं, न हि ज्ञानं नृतन्त्रं लोकवह्निवत् ।।
अनन्यज्ञातृकत्वाच्च प्रत्यग्ज्ञानस्य सर्वदा ।। १५२२ ।। 
न चानिवर्तकं ज्ञानं प्रत्यङ्भोहस्य युज्यते ।।
स्वानुभूतिविरुद्धत्वादग्निदाहादिबोधवत् ।। १५२३ ।। 
सर्ववेदान्तवाक्यानामेतावन्मात्रनिष्ठतः ।।
न चार्थवादता तेषामन्याशेषत्वकारणात् ।। १५२४ ।। 
अहंधीविषयत्वाच्चेत्तेषां स्यादर्थवादता ।।
नाोक्तत्वात्परिहारस्य न चाहंगम्यताऽऽत्मनः ।। १५२५ ।। 
अहंबुद्ध्येक्ष्यते प्रत्यक्प्रतीचा चाप्यहंमतिः ।।
अन्योन्याश्रयता दोषः स्यादहंवृत्तिवीक्षणे ।। १५२६ ।। 
यत एवमतो यो नः प्रत्यक्संमोहहानिकृत् ।।
अाद्योऽन्त्यः संततो वाऽसौ बोधो मुक्तिफलः स्मृतः ।। १५२७ ।। 
यत्तूक्तं ज्ञाततत्त्वानामपि रागादिदर्शनात् ।।
नाविद्याहानिकृज्ज्ञानमत्र प्रतिविधीयते ।। १५२८ ।। 
आरब्धफलशेषैकहेतुत्वाद्देहसंस्तितेः ।। 
रागादिप्रत्ययोद्भूतिरिषुचक्रादिवेगवत् ।। १५२९ ।। 
तस्य वृत्तफलत्वान्नो ज्ञानं स्यात्तन्निवृत्तिकृत् ।।
अतीतत्वाच्च तद्धान्यै नालमात्मावबोधनम् ।। १५३० ।। 
यत्तु स्वात्माश्रयं कर्म ह्यनारब्धफलं भवेत् ।।
उत्पित्स्वनागतं कृत्स्नं ज्ञानं हन्ति तदेव नः ।। १५३१ ।। 
अनारब्धफलं कर्म न त्वारब्धफलं यदि ।।
निरुणद्ध्यात्मविज्ञानं तदाऽनिष्टं प्रसज्यते ।। १५३२ ।। 
प्रारब्धात्मफलं नो चेत्कर्म ज्ञानं निवर्तयेत् ।।
अनारब्धफलं हन्तीत्यत्रापि स्यान्न निश्चितिः ।। १५३३ ।। 
न चेदारब्धकार्येषु ज्ञानस्वातन्त्र्यामिष्यते ।। 
अनारब्धेषु नितरां पुंसोऽपि स्याद्यथेष्टता ।। १५३४ ।। 
न च तेषु निरुद्धेषु किंचिन्नः स्यात्प्रयोजनम् ।।
प्राङ्भृतेर्मुक्त्यसंसिद्धेरबीजत्वाच्च संसृतेः ।। १५३५ ।। 
सर्वसंहारकाले च निरोधोऽभूदशेषतः ।।
तावानपि न पर्याप्तो निरोधो मुक्तये, कथम् ।। १५३६ ।। 
अल्पीयोहःसमभ्यस्तो निरोधोऽलं विमुक्तये ।।
भावनोपचयान्नापि मुक्तिः स्याद्भङ्गरत्वतः ।। १५३७ ।। 
दुःख्यस्मीत्यपि चेद्ध्वस्ता कोटकल्पोपबृंहिता ।।
अल्पीयोभ्यासजा साध्वी भावनेत्यत्र का प्रमा ।। १५३८ ।। 
शास्रार्थस्य समाप्तेश्च मुक्तिः स्यात्तावता मितेः ।।
रागादयः सन्तु कामं न तद्भावोऽपराध्यति ।। १५३९ ।। 
आगमाद्वेद चेद्ब्रह्म ब्रह्मैव भवतीति हि ।। 
फलावस्थस्य च सतः कुतो रागादिसंप्लुतिः ।। १५४० ।। 
न च ब्रह्मपरिज्ञानहुताशाप्लुष्टमण्वपि ।। 
संभाव्यते ब्रह्मधियः सर्वान्त्यत्वैकहेतुतः ।। १५४१ ।। 
सम्यग्ज्ञानविरुद्धा धीर्न चैकात्म्यं विजानतः ।। 
उत्पद्यते निर्विषया विषयाशयहानतः ।। १५४२ ।।
लोकेऽनिर्ज्ञाततत्त्वस्य मिथ्याधीरुपजायते ।।
प्रध्वस्ततत्त्वतमसः कुतः स्यात्कारणादृते ।। १५४३ ।। 
सम्यग्ज्ञानेऽपि चेत्सा स्यादविश्रम्भः प्रसज्यते ।।
एवं सत्यप्रमाणत्वं मितेश्चापि प्रसज्यते ।। १५४४ ।। 
सम्यङ्भिथ्याधियोर्यस्माद्विशेषो नोपलभ्यते ।।
व्यवहारस्य लोपोऽतः सर्वस्य स्यादसंशयः ।। १५४५ ।। 
सम्यग्ज्ञानसमुत्पात्तिसमनन्तरमेव च ।।
शरीरपातः कस्मान्नेत्येतच्चाप्यपहस्तितम् ।। १५४६ ।। 
पूर्वोक्तेनैव न्यायेन वक्तव्यं नावशिष्यते ।।
ज्ञानोत्पत्तावतो ध्वस्तिः सर्वेषामपि कर्मणाम् ।। १५४७ ।। 
यथैधांसि समिद्धोऽग्निर्भस्मासात्कुरुतेऽर्जुन ।।
ज्ञानाग्निः सर्वकर्माणि भस्मसात्कुरुते तथा ।। १५४८ ।। 
सर्वदृष्टान्तसारूप्यप्रसक्तौ तन्निपेघकृत् ।। 
तावदेव चिरं तस्येत्यपवादः श्रुतीरितः ।। १५४९ ।। 
नेत्रबन्धविनिर्मोकादुपदेशः स्मृतिं प्रति ।। १५५० ।। 
ततस्तदर्शग्रहणमनुष्ठानं ततः परम् ।।
स भूरिगत्युपचयाद्ग्रामाद्ग्रामान्तरं व्रजेत् ।। १५५१ ।।  
सम्यग्ज्ञातोपदेशार्थः स्वयं च प्रतिभानवान् ।।
द्राघीयसा स कालेन गन्धारान्प्रतिपद्यते ।। १५५२ ।। 
यथैवमेवेहापि स्याद्य इहाऽऽचार्यवान्नरः ।।
निःशेषदृष्टान्तोक्त्यर्थप्रसक्तिविनिवृत्तये ।। 
अपवादं श्रुतिरियं तस्य त्विति जगाद नः ।। १५५३ ।। 
प्रत्यग्याथात्म्यविज्ञानजन्मनो नातिरेकभाक् ।। 
प्रत्यङ्भोहभिनहनध्वंसश्चाप्यन्यथामतेः ।। १५५५ ।। 
तस्माद्याथात्म्यविज्ञानसमुत्पत्तेः पुरैव तु ।। 
आत्माज्ञानं सकार्यं स्यात्तस्य बाध्यत्वकारणात् ।। १५५६ ।। 
यस्मिन्प्राप्ते यद्भवति तत्तस्मात्स्यात्कथं पुरा ।। 
अन्त्यं तस्मात्परिज्ञानं सर्वबाध्यस्य बाधकम् ।। १५५७ ।। 
ऋणिनोऽप्यस्य देवाद्या नेशते ब्रह्मवेदिनः ।।
इत्युक्तं किंनिमित्तं चेत्तत्र प्रतिविधीयते ।। १५५८ ।। 
न विज्ञानात्मयाथात्म्यं प्रत्यृणित्वं भवेद्यतः ।।
अविद्याविषयं तत्स्यात्तस्य कर्तृत्वकारणात् ।। १५५९ ।। 
यत्र वा अन्यदित्यादि तथाच श्रुतिशासनम् ।। 
ध्वस्ताविद्यस्य तन्न स्यात्तस्यैकात्म्यस्वभावतः ।। १५६० ।। 
न चेहाविदुषोऽपि स्यादृणित्वं हेत्वसंभवात् ।।
न किंचिन्नः सुरैः प्रत्तमृणित्वं येन नो भवेत् ।। १५६१ ।। 
वचनादिति चेन्नैवं तदुक्तेरर्थवादतः ।।
अवदानविधेः शेषो ह्यर्थवादो हि तद्वचः ।। १५६२ ।। 
विद्वांसं प्रति नेशाना यदि देवादयो मताः ।।
तस्मिन्विषय ऐश्वर्यं तेषां स्यात्सोऽधुनोच्यते ।। १५६३ ।।
प्रामाण्यं कर्मकाण्डस्य यस्मिन्विषय इष्यते ।।
अविद्याविषयः साक्षादथ योऽन्यामितीर्यते ।। १५६४ ।। 
सम्यग्ज्ञानसमुत्पत्तौ कर्मकार्यसमाप्तितः ।।
नापेक्षा कर्मकाण्डे स्यात्तत्प्रामाण्यकृतार्थतः ।। १५६५ ।। 
प्रकृतैकात्म्यविद्याया व्युत्थानायाथगीरियम् ।।
न हि संगच्छते विद्याविद्यायोगं विरोधतः ।। १५६६ ।। 
प्रतीच्यनन्य एकस्मिन्नविद्यापिहितेक्षणः ।।
अनन्योऽप्यात्मनो भिन्नामुपास्ते देवतां नरः ।। १५६७ ।। 
अन्योऽसाविति वाक्येन व्याख्योपासापदस्य तु ।। 
भेददर्शनमेवात उपास्त इति भण्यते ।। १५६८ ।। 
किं मूलं भिन्नदृष्टेः स्यादिति श्रुत्या तदुच्यते ।।
न स वेदेत्यविद्येयं नामरूपप्रपञ्चकृत् ।। १५६९ ।। 
आत्माविद्याग्रहग्रस्तः संहसस्तज्जवस्तुभिः ।।
स एष पशुतामेति देवादीनां स्वकर्मभिः ।। १५७० ।। 
वहूपकारकृद्यद्वद्गवादिर्लौकिकः पशुः।।
देवादीनां तथाऽविद्वान्पशुः स्यादुपकारकृत ।। १५७१ ।। 
एकैकस्वामिको लोके गवादिः पशुरिष्यते ।।
ततोऽप्यतिशयः पुंसां सर्वलोकोपकारिता ।। १५७२ ।। 
एकैकक्रियया लोक एकैकस्वामिकः पशुः ।।
अनेकैः संहतश्चैवं कदाचिदुपकारकः ।। १५७३ ।। 
भूरिक्रियावांस्तु नरस्तथाऽनेकेश्वरोऽवशः ।।
एकैको निखिलं विश्वं विभर्त्यज्ञो दिवानिशम् ।। १५७४ ।। 
अस्यैवार्थस्य दृष्टान्तो यथा हेत्यभिधीयते ।।
यत एवमतो युक्तं देवोदेर्भृशमप्रियम् ।। १५७५ ।। 
अपि भूरिपशोः पुंस एकस्मिन्नपि तस्करैः ।।
ह्रियमाणे पशौ तीव्रं दुःखं समुपजायते ।।
किमु सर्वस्वहरणे वक्तव्यं दुःखकारणम् ।। १५७६ ।। 
सर्वस्वतुल्ये नृपशौ ब्रह्मधीपरिमोषिणा ।। १५७७ ।।
ह्रियमाणे महद्दुःखं तस्मादेषां तदप्रियम् ।।
यद्यथोक्तं परं ब्रह्म मनुष्या विद्युरञ्जसा ।। १५७८ ।। 
सर्वाधिकारहेत्वग्निब्रह्मज्ञानस्य जन्मनि ।।
अव्यावृत्ताननुगतात्प्रतीचोऽन्यन्न शिष्यते ।। १५७९ ।। 
नावशिष्यत एतस्मात्तदविद्योत्थमण्वपि ।।
प्रध्वस्तत्वादविद्याया ब्रह्मात्मज्ञानवह्निना ।। १५८० ।। 
क्रियावद्भिर्हि कौन्तेय देवलोकः समावृतः ।। 
न चैतदिष्टं देवानां मर्त्यैरुपरि वर्तनम् ।। १५८१ ।। 
तस्मान्मुमुक्षुर्देवादीन्सम्यगाराध्य कर्मभिः ।।
उन्मुक्तबन्धनस्तैः सन्नापित्सेज्ज्ञानमात्मनः ।। १५८२ ।। 
तद्विपक्षस्तु यो बालो बलादेव मुमुक्षति ।।
स्वर्गादेरपि विभ्रष्टो नरकं स निगच्छति ।। १५८३ ।। 
प्रमादिनो वहिश्चित्ताः पिशुनाः कलहोत्सुकाः ।।
संन्यासिनोऽपि दृश्यन्ते देवसंदूषिताशयाः ।। १५८४ ।। 
न कर्मणामनारम्भान्नैप्कर्म्यं पुरुषोऽश्नुते ।।
न च संन्यसनादेव सिद्धिं समधिगच्छति ।। १५८५ ।। 
कषायं पाचयित्वा तु श्रेणीस्थानेषु च त्रिषु ।।
प्रव्रजेच्च परं स्थानं पारिव्राज्यमनुत्तमम् ।। १५८६ ।। 
भावितैः करणैश्चायं बहुसंसारयोनिषु ।।
आसादयति शुद्धात्मा मोक्षं वै प्रथमाश्रमे ।। १५८७ ।। 
तमासाद्य तु मुक्तस्य दृष्टार्थस्य विपश्चितः ।।
त्रिष्वाश्रमेषु कोऽन्वर्थो भवेत्परमभीप्सतः ।। १५८८ ।। 
इत्येवं भगवद्व्यासवचांस्यत्र सहस्रशः ।।
श्रूयन्ते न्यायदृब्धानि तस्मात्तान्यादराच्छयेत् ।। १५८९ ।। 
शास्रार्थः सूत्रितस्तावदात्मेत्येवेति यत्नतः ।।
उक्तश्च तस्य सूत्रस्य संबन्धः सप्रयोजनः ।। १५९० ।। 
संसारानर्थहेतुत्वमविद्यायाश्च वर्णितम् ।।
योऽन्यामित्यादिवाक्येन तत्कार्यमपि सूत्रितम् ।। १५९१ ।। 
विद्यावत्सह कार्येण ह्यविद्याऽपीह सूत्रिता ।। 
सामर्थ्याद्विस्तरस्तस्या आऽध्यायान्तादिहोच्यते ।। १५९२ ।। 
यथोक्तात्मानभिज्ञो योऽविद्याकार्याभिमानवान् ।।
पशुवद्देवताः पाति स जुहोत्यादिकर्मभिः ।। १५९३ ।। 
आऽध्यायावसितेस्तस्मादविद्याया विभूतयः ।।
वक्ष्यन्ते विस्तरेणातः परो ग्रन्थोऽवतार्यते ।। १५९४ ।। 
अस्यैवार्थस्य सिद्ध्यर्थमग्निसर्गादनन्तरम् ।।
इन्द्रादिसर्गः प्राङ्नोक्तो मोहकार्यविवक्षया ।। १५९५ ।। 
परिपूरणाय सृष्टेस्तु ह्यग्निसर्गः पुरोदितः ।।
यत एवमतोऽविद्याकार्योऽनर्थोऽखिलो भवेत् ।। १५९६ ।। 
इन्द्रादिसर्गस्तत्रैव तच्छेषत्वात्समीक्ष्यताम् ।।
अविद्याकार्यसिद्ध्यर्थमिह त्वस्य प्रपञ्चनम् ।। १५९७ ।। 
स्रष्टृ यज्जगतः पूर्वमात्मैवेत्यभिशब्दितम् ।।
तदग्न्याद्यभिमान्यत्र ब्रह्मेति व्यपदिश्यते ।। १५९८ ।। 
ब्रह्मैकजात्यवच्छिन्नं यस्मादग्रे व्यवर्तत ।।
नानेकजातिमद्धेतुकर्मणेऽलं ततो भवेत् ।। १५९९ ।। 
चातुर्वर्ण्यप्रसाध्यं सन्नैकजातिप्रसाधनम् ।।
कर्मालं सिद्धये लोके शिबिकोद्वहनं यथा ।। १६०० ।। 
गृहीतिरभिषिक्तानामिन्द्रादीनां श्रुतौ श्रुता ।।
श्रेयोरूपप्रसिद्ध्यर्थं क्षत्र्रस्येत्यवगम्यते ।। १६०१ ।। 
धर्मान्तैः सहितैर्यस्मात्कर्म सिध्यति नान्यथा ।।
तेन तेन विना शक्तमतस्तत्तदचीक्लृपत् ।। १६०२ ।। 
ब्रह्मासृजद्यतः क्षत्र्रमात्मनोऽप्यतिवीर्यवत् ।।
बलवत्क्षत्र्रतस्तस्मान्नान्यद्भूतमिहेष्यते ।। १६०३ ।। 
तस्माच्च ब्राह्मणोऽधस्ताद्राजसूये महाक्रतौ ।।
आसन्दीस्थमुपास्ते त्वं राजन्ब्रह्मेति संभ्रमात् ।। १६०४ ।। 
ब्रह्मेति श्रावितो राज्ञा ब्रह्मा प्रत्याह तं नृपम् ।।
त्वमेव राजन्ब्रह्मेति क्षत्र्रे तद्यश आत्मनः ।। १६०५ ।। 
दधाति भास्वद्ब्रह्माख्यं यस्मिन्सर्वं प्रतिष्ठितम् ।।
क्षत्रस्य योनिर्ब्रह्मेदं क्षत्र्रं ह्याविरभूत्ततः ।। १६०६ ।। 
यतोऽतो यद्यपि क्षत्र्रं ब्राह्मण्यं प्रतिपद्यते ।। १६०७ ।।
परमत्वं तथाऽप्यन्ते राजसूयक्रतोः पुनः ।।
उपनिश्रयति ब्रह्म गुणभावेन पूर्ववत् ।। १६०८ ।। 
ब्रह्मैव चान्ततः क्षत्र्रमुपनिश्रयतीत्यतः ।।
क्रतुकालैव ब्रह्माप्तिःक्षत्र्रस्येत्यवसीयते ।। १६०९ ।। 
स्वां योनिमिति हेतूक्तिः कार्यं कारणसंश्रयम् ।।
न हि कारणतोऽन्यत्र वृ्त्तिः कार्यात्मनः कचित् ।।
ब्रह्मैककारणो राजा तस्माद्ब्रह्मैव संश्रितः ।। १६१० ।। 
यस्तु बाहुबलोन्मत्तः स्वां योनिं ब्राह्मणं नृपः ।।
वाङ्भात्रेणापि सक्रोधो हिनस्तीह प्रमादतः ।। १६११ ।। 
ब्रह्मोपमर्दनात्पापः प्रागपि क्रूरकर्मकृत् ।।
ततोऽपि पापात्पापीयान्स स्याद्ब्रह्मापवादतः ।। १६१२ ।। 
उत्तमाभिजनोपेतं भूर्युदारगुणं द्विजम् ।।
यथा श्रेयांसं हिंसित्वा पापीयान्स्यात्तथैव सः ।। १६१३ ।। 
सृष्ट्वाऽपि चतुरो वर्णान्व्यवस्थाकारणं विना ।।
कर्मणे नैव पर्याप्तं ब्रह्माभूत्पूर्ववत्ततः ।। १६१४ ।। 
ब्रह्मक्षत्र्रादिरूपाणि यतोऽतीत्यासृजत्प्रभुः ।। 
श्रेयोरूपस्ततो धर्मः सर्वानप्यनुशास्त्यसौ ।। १६१५ ।। 
तदेतत्सृष्टं धर्माख्यं क्षत्र्रस्याधिपतेरपि ।।
प्रशास्तृ तद्भयाद्यस्मात्क्षत्र्रं भीतं प्रवर्तते ।। १६१६ ।। 
क्षत्र्रस्यापि यतो धर्मः साक्षादधिपतिस्ततः ।।
धर्मादन्यन्महद्भूतं न भूतं न भविष्यति ।। १६१७ ।। 
श्रेयोरूपप्रसिद्ध्यर्थं प्रसिद्धिरुपवर्ण्यते ।।
अथो इत्यादिना धर्मविशिष्टत्वावबुद्धये ।। १६१८ ।। 
आशंसते बलीयांसमबलीयानपि स्वयम् ।।
धर्मं बलं समाश्रित्य जेतुं लोके तथा यथा ।। १६१९ ।।
राज्ञा बलेनाल्पबलो बलीयांसं कुटुम्बिनम् ।।
जेतुमाशंसते तस्माद्धर्मः स्याद्वलवत्तमः ।। १६२० ।। 
बलीयसाऽपि राज्ञेह स्पर्धमानोऽबलोऽपि सन् ।।
जेतुमुत्सहते भूपं धर्मात्मकबलाश्रयात् ।। १६२१ ।। 
एतदेव यतो ज्यायो रूपं धर्मोत्युदाहृतम् ।।
रूपान्तरेभ्यः सर्वेभ्यस्तद्धि सत्यात्मकं यतः ।। १६२२ ।। 
तस्यास्य धर्मरूपस्य कार्यकारणतां मिथः ।।
यो वै स धर्म इत्युक्त्या वक्तुं प्रववृते श्रुतिः ।। १६२३ ।। 
प्रयोगलक्षणो योऽयं श्रुतिस्मृत्युदितो मतः ।।
स धर्म इति विज्ञेयः सत्यं शास्रार्थलक्षणम् ।। १६२४ ।। 
अक्षरानुगतोऽप्यर्थो यदि संशय्यते तदा ।।
नित्यप्रयोगरूपोत्थविज्ञानात्तद्विनिश्चितिः ।। १६२५ ।। 
प्रयोगेऽपि च संशीतौ वाक्यार्थज्ञानसंश्रयात् ।।
निर्णुदेत्संशयं प्राज्ञ एवमन्योन्यहेतुता ।। १६२६ ।। 
यथा प्रयोगमुल्लङ्ध्य व्याख्यातुं शक्नुयात्सुधीः ।।
यथाशास्रं तथोल्लङ्घ्य कर्तुं शक्नोत्यथापरः ।। १६२७ ।। 
अतथ्यान्यपि तथ्यानि दर्शयन्तीह वादिनः ।।
समे निम्नोन्नतानीव चित्रकर्मविदो जनाः ।। १६२८ ।। 
शास्त्रार्थस्तत्प्रयोगश्च यदा त्वन्योन्यसंश्रयात् ।।
प्रवर्तते तदा कर्तुर्न प्रमादो मनागपि ।। १६२९  ।। 
नायं धर्म इति ज्ञेयो योऽयं सृष्टाविहेरितः ।।
क्षत्र्रादिनियमाशक्तेस्तस्याचैतन्यरूपतः ।। १६३० ।। 
देवता तु ह्यधिष्ठात्री धर्मोऽस्मीत्याभिमानिनी ।।
सैवेह सृज्यते धात्रा नियमार्थप्रसिद्धये ।। १६३१ ।। 
धर्मस्यैव तु रूपेण देवता रूपिणी मता ।।
तन्नाम्ना नामवत्येवं देवतान्तरयोजना ।। १६३२ ।। 
एकैव देवता तस्मान्नामरूपाद्युपाधिभिः ।।
आभाति बहुरूपेव तत्पराधीनचेतसाम् ।। १६३३ ।। 
यथोक्तार्थोपसंहार उत्तरार्थविवक्षया ।।
ब्राह्मणस्य पुराऽनुक्तेस्तदुक्त्यर्था परा श्रुतिः ।। १६३४ ।। 
दैववर्णविभागस्य मनुष्येष्वपि भण्यते ।।
विनियोगो यथोक्तोऽयं वर्णानां प्रविभागशः ।। १६३५ ।। 
क्षत्र्रदीनां पुरोक्तात्वादनुक्तेर्ब्राह्मणस्य च ।।
को न्वेषु ब्राह्मण इति चोदिते स्यात्परा श्रुतिः ।। १६३६ ।। 
देवतायाः समाख्यातो विभागो वर्णसंश्रयः ।।
तत्पूर्वको मनुष्येषु विभागस्त्वधुनोच्यते ।।  १६३७ ।। 
यदग्निनाऽभवह्व्रह्म देवेष्वविकृतं नृषु ।।
ब्राह्मणेन तदेवाभूह्व्रह्मैवैविकृतात्मना ।। १६३८ ।। 
या जातिर्व्राह्मणत्वाख्या साऽग्निरेवेति निश्चितिः ।।
जातिरूपेण सा स्थित्वा जातिमेव नियच्छति ।। १६३९ ।। 
आग्नेयो ब्राह्मणश्चातस्तत्संबन्धाच्छ्रुतौ श्रुतः ।।
अनुग्रहनियन्तृत्वे ब्राह्मणस्याग्नितो यतः ।। १६४० ।। 
नियम्यमानो दैवेन क्षत्र्रियेण मनुष्यगः ।।
इक्ष्वाक्वादिरभूत्पूर्वः क्षत्र्रियस्तद्वदुत्तरः ।। १६४१ ।। 
ब्रह्मैवाविकृतं यस्मात्पूर्वयोर्विकृतिं पुनः ।।
क्षत्र्रियादौ समापेदे तेनाग्निब्राह्मणाश्रयात् ।। १६४२ ।। 
कामितार्थस्य संसिद्धिः कर्मिणां कामिनामिह ।।
स्थित्वाऽग्नौ ब्राह्मणे चेह लोकमीप्सन्ति कर्मिणः ।। १६४३ ।। 
कर्मकार्यश्च लोकोऽत्र ज्ञेयोऽग्न्यादिसमाश्रयात् ।।
प्रत्यग्याथात्म्यधीमात्रात्परलोकाप्तिरिष्यते ।। १६४४ ।। 
अजातशत्रुजनकसुलभादिनिदर्शनात् ।।
अविद्योत्थाधिकाराच्च लोकोक्तिर्न परात्मनि ।। १६४५ ।। 
अव्याकृतव्याकरणात्स्वाभिप्रायाच्च नेष्यते ।।
अव्याकृतव्याकरणरूपाभ्यां छाद्यते परः ।। १६४६ ।। 
आविष्कृतिस्तान्निषेधादन्यदेवेति च श्रुतेः ।। १६४७ ।।
उत्तरत्र स्वशब्देन लोकस्य च विशेषणात् ।। 
कर्मणां फलमेवात्र लोकशब्देन भण्यते ।। १६४८ ।। 
लोकशब्देन संप्राप्तं कर्मकार्यमपेक्ष्य हि ।। 
स्वगिराऽनात्मनो लोकाद्विशिनष्ट्यात्मरूपकम् ।। १६४९ ।। 
स्वत्वेनाव्यभिचारित्वाद्व्यभिचारादनात्मनः ।।
कर्मकार्यनिवृत्त्यर्थमर्थवत्स्याद्विशेषणम् ।। १६५० ।। 
त्रयाणामपि वर्णानां श्रुतौ संन्यासदर्शनात् ।। 
ब्राह्मणस्यैव संन्यास इति श्रुत्या विरुध्यते ।। १६५१ ।। 
लिङ्गं च न्यायरहितं प्रामाण्याय न कल्पते ।।
ब्राह्मणोक्तिबलात्तस्मात्कामितोऽर्थो न सिध्यति ।। १६५२ ।। 
उपलक्षणं वा तद्ग्राह्यं ब्राह्मणग्रहणं श्रुतौ ।।
ब्राह्मणस्य प्रधनात्वाद्युक्तं तदुपलक्षणम् ।। १६५३ ।। 
ब्राह्मणत्वात्मलाभोऽपि यः स्यात्क्षत्र्रियवैश्ययोः ।।
स्वमहिम्ना तयोर्नासावग्निब्राह्मणसंश्रयात् ।। १६५४ ।। 
ब्राह्मणं न ह्यनाश्रित्य राजसूयादिहेतुकः ।। 
ब्राह्मणत्वाभिसंबन्धः प्राधान्यं तेन पूर्वयोः ।। १६५५ ।। 
वर्णान्तरगतापेक्षा नाग्निब्रह्मणयोस्तथा ।।
ब्राह्मणः स्वमहिम्नैव पुरुषार्थं समश्र्नुते ।। १६५६ ।। 
अग्निब्राह्मणयोर्हेतुः प्राधान्ये भण्यते स्फुटः ।।
एताभ्यामेव रूपाभ्यां यतो ब्रह्माभवत्स्वयम् ।। १६५७ ।। 
अग्निब्राह्मणयोर्यस्माद्ब्रह्म साक्षादभूत्पुरा ।।
विट्क्षत्र्रयोर्व्यवहितं प्राधान्यं तेन पूर्वयोः ।। १६५८ ।। 
ब्रह्मेति जातिरेवात्र ग्राह्या न तु पराक्षरम् ।।
तत्कारणत्वात्सर्वस्य हेतूक्तिस्तत्र दुर्घटा ।। १६५९ ।। 
सर्वेषां प्रत्यगात्मत्वात्पक्षपातोऽपि नेष्यते ।।
अग्निब्राह्मणयोर्विष्णोस्तावन्मात्रसमाप्तितः ।। १६६० ।। 
ब्रह्मैवेदं विश्वमिति साक्षादाम्नायशासनम् ।। 
विद्याविनयसंपन्न इति च स्मृतिशासनम् ।। १६६१ ।। 
क्षत्र्रादाविव तुल्याग्निविप्रयोर्विकृतिर्दृशेः ।।
तेजोबन्नादिभूतानां तुल्या सत्कारणात्मता ।। १६६२ ।। 
अग्निब्राह्मणरूपेण ब्रह्म साक्षाद्व्यवस्थितम् ।।
तत्प्राप्तौ हेतुताऽग्न्यादेरिति निर्ह्रीकवागियम् ।। १६६३ ।। 
वर्णाश्रमादिसर्गोऽयं कर्मार्थो ब्रह्मणः स्मृतः ।।
धर्माख्यं कर्म च ज्ञेयं स्वाधिकारनियन्तृतः ।। १६६४ ।। 
तेनैव कर्मणा मुक्तिं प्राप्स्यामः शाश्वतीं वयम् ।।
अज्ञात्वैव परं तत्त्वमेवं प्राप्ते परा श्रुतिः ।। १६६५ ।। 
नियन्ता चाभिमन्ता च ब्राह्मणत्वस्य हव्यवाट् ।।
कर्मैवाग्नेर्नियन्तृ स्यात्कर्मणो देवता तथा ।। १६६६ ।। 
स्यादेतदग्निरेवैनं ब्रह्मभावाय वक्ष्यति ।।
अदृष्टात्मतत्त्वमपि तच्च नैवोपपद्यते ।। १६६७ ।। 
व्याचक्षते परं ग्रन्थमेवंसंबन्धपूर्वकम् ।।
न कश्चित्फलभेदोऽत्र तस्मादुभयथाऽपि सन् ।। १६६८ ।। 
न कर्मणा भवेन्मुक्तिर्नापि चाग्निसमाश्रयात् ।।
ज्ञानादेव तु कैवल्यमज्ञानादेव नास्ति तत् ।। १६६९ ।। 
आशङ्कितनिवृत्त्यर्थमथेत्यत्र प्रयुज्यते ।।
ह वा इति प्रसिद्ध्यर्थं मुक्तिर्न ज्ञानतोऽन्यतः ।। १६७० ।। 
कर्म कृत्स्नं समाप्यापि तत्त्वज्ञानाद्बहिष्कृतः ।।
लभते निर्वृतिं नैव ज्ञानादेव हि सा यतः ।। १६७१ ।। 
अस्वैः पिण्डादिभिर्योग आ विरिञ्चादविद्यया ।।
प्रतीचस्तद्व्युदासार्थं स्वं लोकमिति शब्द्यते ।। १६७२ ।। 
अज्ञानिनः स्यान्मरणं संसर्गः कारणात्मनि ।।
ज्ञानाद्ध्वान्तनिवृत्तिस्तु मरणं स्याद्विपश्चिताम् ।। १६७३ ।। 
मृत्योर्मृत्य्वपरिज्ञानादज्ञस्य मरणं तमः ।।
अविद्वन्मृतिसिद्ध्यर्थमस्माल्लोकादितीर्यते ।। १६७४ ।। 
अज्ञात्वैव परं देवमागमापायरूपिणः ।।
अस्वभूताद्देहलोकान्म्रियते योऽवशो नरः ।। १६७५ ।। 
अज्ञाततत्त्वः स परो न भुनक्ति ह्यतद्विदम् ।।
कैवल्यफलदानेन प्रत्यगात्माऽपि सन्परः ।। १६७६ ।।
तद्दृष्टिमात्रतः सिद्धेर्नान्यतस्तदवाप्यते ।।
मोहमात्रान्तरायत्वात्तत्कर्मालं न मुक्तये ।। १६७७ ।। 
वेदस्य ग्रहणं यद्वन्न स्यादध्ययनादृते ।।
कृप्यादि वाऽन्यदकृतं, कर्म नालं फलाय च ।। १६७८ ।। 
भूरि कर्म करिष्यामि तत्फलानन्त्यसिद्धये ।।
कर्मणोऽचिन्त्यशक्तित्वान्नैवमप्युपपद्यते ।। १६७९ ।। 
अप्रज्ञातात्मतत्त्वः सन्यदि नाम दिवानिशम् ।।
कल्पकोटिसहस्राणि कुर्यात्कर्म महच्छुभम् ।। १६८० ।। 
तदप्यस्य तथाभूतमन्तवत्त्वात्प्रतिक्षणम् ।।
विध्वंसमेत्यपचयात्कोष्ठागारादिवद्ध्रुवम् ।। १६८१ ।। 
कृतस्य हि क्षयोऽवश्यमकृतस्याक्षयात्मता ।।
प्रसिद्धाऽतीव जगति श्रुत्यैवं तेन भण्यते ।। १६८२ ।। 
उक्तदोषापनुत्तिः स्यात्कथमस्येति चोदिते ।। 
आत्मानमिति निर्वक्ति श्रुतिः परिहृतिं पराम् ।। १६८३ ।। 
निःशेषानात्मसंदृष्टिनिराकरणसिद्धये ।।
एवेत्यवधृतिर्ज्ञेया प्रत्यङ्भात्रेक्षणाय तु ।। १६८४ ।। 
प्रत्यङ्भात्रदृशः पुंसो न न्याय्यः स्यात्समुच्चयः ।।
ब्रह्मात्मनि समाप्तस्य न तदन्यार्थशेषता ।। १६८५ ।। 
क्षयः कर्मफलस्योक्तः कृतकत्वसमन्वयात् ।।
न क्षयो ज्ञानकार्यस्य कृतकत्वाद्यसंभवात् ।। १६८६ ।। 
प्रत्यङ्भात्रैकयाथात्म्यात्क्षेत्रक्षेत्रज्ञवस्तुनः ।।
तस्मिञ्ज्ञातेऽखिलं ज्ञातं सर्वाज्ञाननिराकृतेः ।। १६८७ ।।
सर्वसाधनसाध्यं च सुखं यच्चाप्यभीप्सितम् ।।
सर्वानन्दैकहेतुत्वाद्ब्रह्माप्तौ प्राप्तमेव तत् ।। १६८८ ।। 
यद्यत्कामयते कामी कर्मभूमाववस्थितः ।।
अस्मादेवाऽऽत्मविज्ञानात्तत्तत्सुखमुपाश्नुते ।। १६८९ ।। 
सहस्रदशभागर्द्ध्या सुखानन्त्यं परात्मनः ।।
वक्ष्यते सर्वसौख्याप्तिस्तस्मिन्दृष्टे परात्मनि ।। १६९० ।। 
अन्तर्भावः परानन्दे सुखानामाविरिञ्चतः ।।
अस्माद्ध्येवेति वाक्येन सर्वेषां नः प्रबोध्यते ।। १६९१ ।। 
स्थितेऽप्येवं प्रमाणांर्थे केचिद्व्याचक्षतेऽन्यथा ।।
प्रमान्तरविरुद्धार्थमिमं ग्रन्थं यथोदतम् ।। १६९२ ।। 
न कर्म कारणं मुक्तेः क्षयिष्णुत्वसमन्वयात् ।।
कर्मस्वेव नियच्छन्ति देवताश्च न मुक्तिदा ।। १६९३ ।। 
कर्माधिकृतिहेतुत्वादग्न्यादेर्देवतात्मनः ।। 
नाप्युत्थायेह कर्मभ्यो ब्रह्म ज्ञातुं क्षमो नरः ।। १६९४ ।। 
प्रत्यगात्माऽप्यसंदृष्टो मुक्त्या नैवोपतिष्ठते ।।
देवताज्ञाकरत्वेन ब्रह्मविद्या विरुध्यते ।। १६९५ ।। 
कर्मिणः कर्मशेषत्वं स्वाराज्यं ब्रह्मवेदने ।।
नातः समुच्चयान्मुक्तिर्नापि स्यात्सा विकल्पतः ।। १६९६ ।। 
सति ज्ञाने तदुभ्यं तत्तु नैवोपपद्यते ।।
ऋणानि चानपाकृत्य कर्म त्युक्तुं न लभ्यते ।। १६९७ ।। 
ऋणानि त्रीण्यपाकृत्येत्येवं च स्मृतिशासनम् ।। 
एवं न कर्मतो मोक्षः कर्मणः क्षयवत्त्वतः ।।
ज्ञानाभावान्न विज्ञानान्नोभाभ्यां तदसंभवात् ।। १६९९ ।। 
वीक्ष्यापन्नस्य तस्यैव सामर्थ्यं ज्ञानकर्मणोः ।।
उद्विभावयिषुः साक्षात्प्रवृ्त्तौषा परा श्रुतिः ।। १७०० ।। 
लोकमात्मानमेवेममुपासीताऽऽत्मविद्यया ।।
इति स्यादर्थवत्त्वाय समाधिर्ज्ञानकर्मणोः ।। १७०१ ।। 
द्वैतेकत्वात्मिकावस्था विरिञ्चाख्या परात्मनः ।।
विज्ञानकर्माभिव्यङ्ग्य द्वैतत्वात्सा क्षयात्मिका ।। १७०२ ।। 
अवस्था याऽनभिव्यक्ता तस्यैव परमात्मनः ।।
अविशेषात्मिका साऽस्य कारणत्वात्त्वनश्वरी ।। १७०३ ।। 
तत्रैवं सति लोकेऽस्मिन्द्वैताद्वैतात्मसंस्थितौ ।।
द्वैतावस्थामुपास्ते यस्तस्यासौ क्षीयते ध्रुवम् ।।
द्वैतत्वाद्यः पुनर्धीमान्कर्मावस्थां यथोदिताम् ।। १७०४ ।।
अव्यक्तावस्थामापाद्य सदोपस्ते परात्मना ।। 
न क्षीयते कर्म तस्याद्वैतत्वादेव कारणात् ।। १७०५ ।। 
ब्रह्मोपास्तिर्भवेदेवं कर्म चानुष्ठितं भवेत् ।। १७०६ ।। 
व्यक्तं ससाधनं कर्म ब्रह्मभावेन पश्यतः ।। 
न क्षीयते कर्म तस्य सदैकात्म्यावसानतः ।। १७०७ ।। 
हिरण्यगर्भविज्ञानकर्मणोः प्रथमः किल ।। १७०८ ।।
समुच्चयस्ततोऽन्योऽयमव्यक्तब्रह्मविद्यया ।।
व्यक्तसूत्रात्मविद्यायाः परोऽप्येष समुच्चयः ।। १७०९ ।। 
द्वयोर्यथोक्तयोर्मध्ये कतरोऽयं समुच्चयः ।।
प्रथमोऽथ द्वितीयो वा न न्यायोऽस्त्युभयोरपि ।। १७१० ।। 
प्रथमश्चेत्त्वयैवोक्तं क्षीयेते कामकर्मणी ।।
निःशेषभोगभुक्तत्वात्कृत्स्नप्राप्त्या द्वयात्मनः ।। १७११ ।। 
विशीर्यते ततः कार्यं कृत्स्नं च कारणं तथा ।।
ततः क्षेत्रज्ञरूपस्य सर्वभोज्यातिलङ्घिनः ।। १७१२ ।। 
केवलाज्ञानमात्रेण व्यवधानं परात्मनः ।।
अप्राप्य परमात्मानमन्तराले व्यवस्थितिः ।। १७१३ ।। 
इह त्वक्षितिरेवोक्ता भवता ज्ञानकर्मणोः ।।
न हास्य क्षीयते कर्मेत्यस्माद्ध्येवेति चोक्तितः ।। १७१४ ।। 
पूर्वोत्तरोक्तवचसोर्व्याहतिर्वः प्रसज्यते ।।
अथ द्वितीयोऽभिमतो न तथाऽप्युपपद्यते ।।। १७१५ ।। 
फलं त्वयैव व्याख्यातं द्वितीयस्याः समुच्चितेः ।। १७१६ ।। 
द्वैतैकत्वधिया मृत्युं कामकर्मस्वलक्षणम् ।।
तीर्त्वाऽऽत्मविद्यया विद्वानमृतत्वं समश्नुते ।। १७१७ ।। 
न हास्य क्षीयते कर्म यद्यत्कामयतेऽक्षरात् ।।
तत्तत्सृजत इत्युक्त्योः पूर्वोत्तरविरुद्धता ।। १७१८ ।। 
कामकर्मक्षये यस्मादमृतत्वं फलं श्रुतम् ।।
यदा सर्वे प्रमुच्युन्त इत्येवं बहुशः श्रुतौ ।। १७१९ ।। 
कथमेति स कैवल्यमक्षितौ कामकर्मणोः ।।
कैवल्यावाप्तौ च कथं तयोरक्षितिरुय्यते ।। १७२० ।। 
इतश्च व्याहतिः स्पष्टा ब्रह्मविद्या विरुध्यते ।।
देवताज्ञाकरत्वेनेत्युक्तं यत्प्रणिधानतः ।। १७२१ ।। 
ससाधनमिदं कर्म ब्रह्मभावेन पश्यतः ।।
तदेव ब्रह्मविज्ञानं कथं नेह विरुध्यते ।। १७२२ ।। 
पृर्वं कृत्वाऽथ तत्कर्म पश्चाद्ब्रह्मात्मनेक्षते ।।
व्युत्थाय कर्मणः कॉत्स्नान्मोक्षाशसेति चेन्मतम् ।। १७२३ ।। 
एवं समर्थ्यमानेऽपि न मुक्तिः कर्मणो भवेत् ।। 
व्युत्थितस्यैव कर्मभ्यो मुक्त्यभ्युपगमत्वतः ।। १७२४ ।। 
अथ गार्दृस्थ्य एवायं कर्मकाले विभिन्नधीः ।।
कर्म कृत्वाऽथ तच्छान्तौ कर्म ब्रह्मेति वेत्स्यति ।। १७२५ ।। 
एवं समादधानस्य कामितोऽर्थो न सिध्यति ।।
पराधीनमृतेर्जुन्तोर्मुक्तिः स्यात्पाक्षिकी यतः ।। १७२६ ।। 
भेदं पश्यन्यदि मृतो बद्ध एव भवेन्नरः ।।
कर्म ब्रह्मेति संपश्यन्मृतश्चेद्ब्रह्मसाद्भवेत् ।। १७२७ ।। 
भेददृष्टेर्बलीयसत्वात्तस्याः स्वाभाविकत्वतः ।।
इच्छातश्चापि भाव्यत्वात्तदाऽपि स्यान्न निर्वृतिः ।। १७२८ ।। 
कुर्वाण एव चेत्कर्म कर्म ब्रह्मेति पश्यति ।।
देवताज्ञाकरत्वेन ब्रह्मविद्या विहन्यते ।। १७२९ ।। 
इत्युक्तिर्वो विरुध्येत पूर्वोत्तरविघाततः ।।
अपास्तदेवतात्यक्तद्रव्यं कर्मापि दुर्घटम् ।। १७३० ।। 
त्यक्तद्रव्यादिसंभेददृष्ट्यैव नियतत्वतः ।।
यागादिकर्मणस्तस्मादसमीचीनमुच्यते ।। १७३१ ।। 
ससाधनमिदं कर्म ब्रह्मैवेति समीक्षणम् ।।
ईदृङ्न लोके वेदेऽपि प्रसिद्धं कर्म कुत्रचित् ।। १७३२ ।। 
आत्मानमित्यतो वाक्यात्कर्मेदृक्चेत्प्रसेत्स्यति ।।
वाक्यभेदप्रसङ्गत्वान्नैवमप्युपपद्यते ।। १७३३ ।। 
एवंविधस्य कर्मत्वमुपास्तिं चाऽऽत्मनस्तथा ।। 
उभयं विदधद्वाक्यं भिद्येतैव न संशयः ।। १७३४ ।। 
ब्रह्मार्पणमिति वचो यथोक्तेनैव वर्त्मना ।।
निर्धारितार्थं जानीयात्स्फुटन्यायसमाश्रयात् ।। १७३५ ।। 
पूर्वाभ्यामन्य एवायं तृतीयश्चेत्समुच्चयः ।।
श्रुतौ स्मृतौ वा लोके वा सिद्धश्चेदस्तु नान्यथा ।। १७३६ ।। 
तस्मादसदिदं गीतमात्मानमिति यद्वचः ।।
तत्समुच्चयसिद्ध्यर्थमित्येतच्चोक्तयुक्तितः ।। १७३७ ।। 
कार्यलिङ्गसमुच्छित्तिः फलं नाऽऽद्यसमुच्चितेः ।।
युक्त्या कल्पयितुं शक्यं श्रुतिवाक्यविरोधतः ।। १७३८ ।। 
द्वैतैकत्वात्मविज्ञानकर्मानुष्ठायिनः पितुः ।।
पुत्रे न्यस्तात्मभारस्य मरणात्परतः फलम् ।। १७३९ ।।
पृथिव्यै चैनमित्यादि त्र्यन्नात्मावाप्तिलक्षणम् ।।
श्रूयते स्पष्टवचनं देहादेर्नाशनं कुतः ।। १७४० ।। 
न चाप्यतिक्रमार्थत्वं जय्य इत्यस्य युक्तिमत् ।। 
तस्याऽऽविशतिवाक्येन विरोधादेव कारणात् ।। १७४१ ।। 
मतं त्र्यन्नात्मसंप्राप्तेरूर्ध्वं भोगस्य भुक्तितः ।। 
सामर्थ्यात्कल्प्यते कार्यं प्राणानां नाशनं पितुः ।। १७४२ ।। 
नैवं स्याद्ब्रह्मबोधस्य निष्फलत्वप्रसङ्गतः ।।
विद्याफलस्य संप्राप्तेः प्रागपि ब्रह्मबोधतः ।। १७४३ ।। 
संसारानर्थनाशो हि विद्यायाः प्रार्थ्यते फलम् ।।
विद्यामृतेऽपि तच्चेत्स्याद्ध्रुवं विद्या निरर्थिका ।। १७४४ ।। 
ध्वान्तनाशोऽथ विद्याायाः कार्यं चेदभिधीयते ।।
सर्वानर्थस्य नष्टत्वात्किमन्यत्स्यात्तमोहुतेः ।। १७४५ ।। 
उत्खातदन्तोरगवदविद्या किं करिष्यति ।।
विद्यमानाऽपि विध्वस्ततीव्रानर्थपरंपरा ।। १७४६ ।। 
कामकर्मादिविध्वस्तौ नाविद्याऽनर्थभुक्तये ।।
प्रतीचोऽलमृते कार्यं कारणं न हि कारणम् ।। १७४७ ।। 
विद्यमाना पुनः कामं कर्म चापि प्रवर्तयेत् ।।
अविद्येति मतं चेत्स्यान्नैवमप्युपपद्यते ।। १७४८ ।। 
अविद्या विद्यमाना चेच्छक्तोत्पादयितुं बलात् ।।
नाशकद्रक्षितुं नाशात्कथं ते कामकर्मणी ।। १७४९ ।।
अथ कारणसंसर्गो नाशशब्देन भण्यते ।।
सर्वान्प्रत्यविशिष्टत्वात्फलं तन्न समुच्चितेः ।। १७५० ।। 
तस्मात्संघातविध्वंसो निर्युक्तिक इहोच्यते ।।
अथ सत्यपि संमोहे संघातश्चेद्विशीर्यते ।। १७५१ ।। 
देहहेत्वन्तराभावाद्भूयोऽपि विफलैव धीः ।। 
आनर्थक्यं ब्रह्मधियो न च युक्तं कथंचन ।।
निःशेषोपनिषत्काण्डनैरर्थक्यप्रसङ्गतः ।। १७५२ ।। 
अपि च ध्वस्तनिःशेषकार्यप्राणादिसाधनः ।।
श्रवाणादि कथं कुर्याद्ब्रह्मविद्योपलब्धये ।। १७५३ ।। 
वैराग्यातिशयार्थत्वाद्गौणं चेन्नाशनं मतम् ।।
स्वव्याख्यानविरोधित्वान्नैवमप्युपपद्यते ।। १७५४ ।। 
अत्रैव संनिमज्जन्ति प्राणाः सर्वे स्वकारणे ।।
मृतः शेते स आध्मातो जीवतैतद्विरुध्यते ।। १७५५ ।। 
फलं चैतत्त्वयैवोक्तं प्रथमायाः समुच्चितेः ।।
तस्मान्न जीवतो वाच्यं गौणं विशरणं त्वया ।। १७५६ ।। 
अत्रैवेति फलं चोक्त्वा प्रथमायाः समुच्चितेः ।।
व्युत्थितस्याखिलाद्भोज्यान्नाममात्रावशेषिणः ।। १७५७ ।। 
परमात्मापरिज्ञानमात्रयाऽनाप्तनिर्द्वयः ।।
ब्रह्मविद्याऽत आरब्धा ब्रह्माविद्यानिवृत्तये ।। १७५८ ।। 
एतत्त्वदीयं व्याख्यानं तद्विरुद्धमिदं वचः ।।
संघातस्य विशरणं जीवतश्चेति दुःस्थितम् ।। १७५९ ।। 
निषिद्धषड्विकारस्य श्रुत्यैव परमात्मनः ।।
अविद्या तद्विकारश्च न युक्तस्तूषरादिवत् ।। १७६० ।। 
हिरण्यगर्भद्वारैव मुक्तिरित्यपि यद्वचः ।।
तस्यापि दुषणं ज्ञेयं यथोक्तान्यायवर्त्मना ।। १७६१ ।। 
हिरण्यगर्भवद्यस्मात्क्रिम्यादेरपि संगतिः ।।
ब्रह्मात्मलक्षणाऽसाध्वी तेनेयं कल्पना कृता ।। १७६२ ।। 
संसारिताऽविशिष्टैव मोक्षादर्वाक्षु भूमिषु ।।
ब्रह्मा विश्वसृजो धर्म इत्यादिवचनान्मनोः ।। १७६३ ।। 
विद्यां चेत्यादिमन्रोऽपि न समुच्चयबोधकः ।।
परस्परविरोधित्वान्न सहावस्थितिस्तयोः ।। १७६४ ।। 
कत्वायोगात्पूर्वकालत्वमविद्यायाः प्रतीयते ।।
स्वाभाविकं कर्म मृत्युर्विद्या शास्रीयमुच्यते ।। १७६५ ।। 
मृत्युः स्वाभाविकं ज्ञानं शास्रीयं संभवस्तथा ।।
शास्रीयेणेतरत्तीर्त्वा विद्ययाऽमृतमश्नुते ।। १७६६ ।। 
नाविरतो दुश्चरितादिति चाऽऽगमिकं वचः ।।
तपसा कल्मषं हन्ति विद्ययाऽमृतमश्नुते ।। १७६७ ।। 
तस्मात्समुच्चयाशेह कार्या नाक्षरसंश्रयात् ।।
अप्रमाणं ब्रुवाणस्तु नास्माभिर्विनिवार्यते ।। १७६८ ।। 
तस्माद्व्युत्थाय कर्मभ्यः प्रत्यक्प्रवणबुद्धयः ।।
प्रत्यग्याथात्म्यविज्ञानान्निर्वान्तीत्येष निश्चयः ।। १७६९ ।। 
अपुण्यपुण्योपरमे यं पुनर्भवनिर्भयाः ।।
शान्ताः संन्यासिनो यान्ति तस्मै मोक्षात्मने नमः ।। १७७० ।। 
न चेह लोकशब्देन कश्चिदन्योऽभिधीयते ।।
परात्मनः स्वशब्देन विशेषणसमन्वयात् ।। १७७१ ।।
आत्मानमेवेति तथा चाऽऽत्मशब्दो विशेषणम् ।।
लोकस्य ग्रहणं तस्मान्न कर्मसमवायिनः ।। १७७२ ।। 
विद्याप्रकरणे चोर्ध्वमात्मनैव विशेषणात् ।।
येषां नो ह्ययमात्मेति कार्यलोकनिवृत्तये ।। १७७३ ।। 
अस्माद्ध्येवेति लिङ्गाच्चेल्लोकोऽन्यः स्यात्परात्मनः ।।
स्वलोकस्यार्थवादत्वान्नैवमप्युपपद्यते ।। १७७४ ।। 
साधनान्तरसंभाव्यं यावत्संभाव्यते फलम् ।।
कृत्स्नं तदात्मनो लोकात्सिद्धमस्येति नूयते ।। १७७५ ।। 
योऽकाम इति वाक्येन ह्यमेवार्थ उच्यते ।।
सर्वं कर्माखिलमिति स्मृतेरपि शुभं वचः ।। १७७६ ।। 
यद्यकृत्स्रोऽपरिज्ञानाज्ज्ञानात्कार्त्स्न्यं समश्र्नुते ।।
आत्मशब्दप्रयोगोऽयं तदा लोके समञ्जसः ।। १७७७ ।। 
अन्यथाऽव्याकृतावस्थाल्लोकादिति वदेच्छ्रुतिः ।।
ब्रह्मलोकनिरासार्थं वचः स्यात्सविशेषणम् ।। १७७८ ।।
नान्यस्मिन्प्रकृतेऽन्योऽर्थो विरहय्य विशेषणम् ।।
ग्रहीतुं सुधिया शक्यो वैश्वानरवरादृते ।। १७७९ ।। 
उक्तेन वचसा तावत्स्वाराज्यं विदुषोऽवदत् ।। 
कथं नूपकरोत्यज्ञो देवादीनिति भण्यते ।। १७८० ।। 
वर्णाश्रमाभिमानी सन्नतत्त्वज्ञः पराङ्भतिः ।।
कानेषोऽवति पशुवत्कर्मभिः कैश्च सर्वदा ।। १७८१ ।। 
सर्वेश्वरेशिता तावत्पूर्वश्रुत्योपवर्णिता ।।
यथा त्वज्ञस्य पारार्थ्यं तथेदानीं प्रपञ्चयते ।। १७८२ ।। 
अज्ञातात्मा ह्यविद्योत्थसंघातो देहलिङ्गवान् ।।
आत्मलोकाभिधानाभ्यां देहान्तोऽत्राभिधीयते ।। १७८३ ।। 
यागादिकार्यं देवादेर्देहलिङ्गद्वयादृते ।।
नान्यथा युज्यते यस्मादतस्तद्वानिहोच्यते ।। १७८४ ।। 
कर्मणाऽनार्जितो यस्मान्न कश्चिदुपकारकृत् ।।
गृही देवादिभिस्तस्मादार्जितोऽभूत्स्वकर्मभिः ।। १७८५ ।। 
देवादयोऽपि गृहिणा तद्वदेव स्वकर्मभिः ।।
आर्जिता एव विज्ञेयास्तन्निमित्तफलेक्षणात् ।। १७८६ ।। 
कर्त्रेह यत्कृतं कार्यं तद्भोगायावकल्पते ।।
अकृताभ्यागमो यस्मात्कृतनाशश्च नेष्यते ।। १७८७ ।। 
कर्तुत्वं चास्याविद्यातो न स्वतः कर्तृताऽऽत्मनः ।।
कर्तेव भोक्ताऽप्यज्ञःस्याद्विद्यायां द्वयमप्यसत् ।। १७८८ ।। 
अभुक्तस्याप्युपात्तस्य ह्यविद्यापिहितात्मनाम् ।।
आत्मयाथात्म्यविज्ञानात्कर्मणोऽतः क्षयो भवेत् ।। १७८९ ।। 
सर्वं सर्वस्य कार्यं स्यात्सर्वं सर्वस्य कारणम् ।।
असंहतं मिथो नालं जडं वस्तु प्रवर्तितुम् ।। १७९० ।।
सर्वः सर्वस्य भोक्तैव चित्प्राधान्यविवक्षया ।।
बाह्योपरक्तबुद्धीनां भोगश्चिदवसानता ।। १७९१ ।। 
मधुब्राह्मणविद्यायामिदमेव प्रवक्ष्यते ।।
वस्त्वैकात्म्यप्रसिद्ध्यर्थं प्राधान्येनातियत्नतः ।। १७९२ ।। 
एवं सत्ययमात्मेति संहतो जगदात्मना ।।
लोको भोज्यः पशुर्ज्ञेयो देवादेरुषकारकः ।। १७९३ ।। 
देवादिभिरुपात्तोऽयमित्येतद्गम्यते कुतः ।। 
अस्यार्थस्य प्रसिद्ध्यर्थं स यदित्यादि भण्यते ।। १७९४ ।। 
यो देवता समुद्दिश्य द्रव्यत्यागः स उच्यते ।।
याग आसेचनाधिक्याद्धोमाख्यः स्यात्स एव तु ।। १७९५ ।। 
लोकत्वस्य विधेयत्वाद्यज्जुहोतीत्यनूद्यते ।। 
नानूक्तिं केचिदिच्छन्ति देवाद्यार्जितसिद्धये ।। १७९६ ।। 
नावश्यकार्यता चैषां सिद्धाऽतोऽन्यत्र मानतः ।।
नित्यत्वाद्धेतुवचनं न युक्त्याऽतोऽवगम्यते ।। १७९७ ।। 
यच्चाप्यहरहर्वेदमनुब्रूते प्रयत्नवान् ।। 
ऋषीणां तेन लोकोऽयं गृहस्थो भोज्य उच्यते ।। १७९८ ।। 
उत्तरेष्वपि वाक्येषु समाना योजनेक्ष्यताम् ।।
अक्षराणां न तत्रास्ति वस्तु किंचित्तिरोहितम् ।। १७९९ ।। 
यस्मात्सर्वाणि भूतानि सर्वदोषकरोत्ययम् ।।
अविनाशमतस्तानि तस्येच्छन्त्यात्मदेहवत् ।। १८०० ।। 
स्वकर्मार्जितसंभोगदायित्वेऽस्ति न कश्चन ।।
देवादीनां विशेषोऽत्र गृहस्थस्वात्मदेहयोः ।। १८०१ ।। 
ब्रह्मविद्याहुताशेन विनाशोऽस्याप्यकर्तुता ।।
अयं नाशो महानस्य ह्यन्यः शक्याश्चिकित्सितुम् ।। १८०२ ।। 
अतः श्रुतिवचो न्याय्यं तस्मादेषामितीरितम् ।।
मा भूत्सर्वस्वहानिर्नो ब्रह्मयाथात्म्यविद्यया ।। १८०३ ।। 
अवश्यमृणवत्कृत्यं यावज्जीवादिवाक्यतः ।।
यथोक्तं विदितं वेदे तथा स्मृतिवचःसु च ।। १८०४ ।। 
अवदानविधौ तच्च विशेषेण विचारितम् ।।
ऋणं हेत्यर्थवादेषु तस्मात्कुर्याद्यथोदितम् ।। १८०५ ।। 
प्रवृत्तौ च निवृत्तौ च यथोक्तस्याधिकारिणः ।।
स्वातन्त्र्ये सति संसारसृतौ कस्मात्प्रवर्तते ।। १८०६ ।। 
न तु विध्वस्तनिःशेषसंसारानर्थवर्त्मनि ।। 
निवृत्तिलक्षणे वाच्यं केनायं प्रेर्यतेवशः ।। १८०७ ।। 
रक्षन्ति ननु देवास्तं, न विशिष्टाधिकारिणम् ।।
तेऽपि रक्षन्ति यत्नेन न च सामान्यमानुषम् ।। १८०८ ।। 
अन्यथा कृतनाशः स्यादकृताभ्यागमस्तथा ।।
सामान्यनररक्षायां तस्मादेतदनुत्तरम् ।। १८०९ ।। 
नाप्यविद्येति वक्तव्यं तस्या ध्वान्तैकमात्रतः ।।
मिथ्याधीमात्रहेतुत्वात्प्रेरकत्वं न युक्तिमत् ।। १८१० ।। 
अनर्थपरिपाकत्वमपि जानन्प्रवर्तते ।।
पारतन्त्र्यमृते दृष्टा प्रवृत्तिर्नेदृशी कचित् ।। १८११ ।। 
तस्माच्छ्रेयोर्थिनः पुंसः प्रेरकोऽनिष्टकर्मणि ।।
वक्तव्यस्तन्निरासार्थमित्यर्था स्यात्परा श्रुतिः ।। १८१२ ।। 
प्राप्ताशेषपुमर्थोऽयं स्वत एवेह मानवः ।।
निरस्ताशेषानर्थश्च तन्मोहाद्विपरीतधीः ।। १८१३ ।। 
अनाप्तपुरुषार्थोऽयं निःशेषानर्थसंकुलः ।। 
इत्यकामयतानाप्तान्पुमर्थान्साधनैर्जडः ।। १८१४ ।। 
जिहासति तथाऽनर्थानविद्वानात्मनि श्रितान् ।।
अविद्योद्भूतकामः सन्नथो खल्विति च श्रुतिः।। १८१५ ।। 
अकामतः क्रिया काचिदृश्यते नेह कस्यचित् ।। 
यद्यद्धि कुरुते किंचित्तत्तत्कामस्य चेष्टितम् ।। १८१६ ।। 
काम एष क्रोध एष इत्यादिवचनं स्मृतेः ।।
प्रवर्तको नापरोऽतः कामादित्यवसीयते ।। १८१७ ।। 
प्राग्दाराद्यभिसंबन्धादेकाक्येव पुमानभूत् ।।
ऊर्ध्वं दारादिसंबन्धात्पुत्रपोत्रादिसंयुतेः ।। १८१८ ।। 
विस्तारितकुटुम्बं तं कस्मैचित्कश्चिदन्तिके ।।
व्याचष्टे कामसंभूतं पुत्रपौत्रादिविस्तरम् ।। १८१९ ।। 
प्राग्दारोद्वहनात्कृत्स्नं कुटुम्बं यत्प्रपश्यसि ।। 
आत्मैवैकः पुमानासीन्नाऽऽसीत्पुत्रादि किंचन ।। १८२० ।। 
आत्मप्रत्ययनिर्ग्राह्यं केवलं प्रागभूदिदम् ।।
पुत्रपौत्रादिसंभिन्नं कुटुम्बं यत्प्रपश्यसि ।। १८२१ ।। 
कामाद्यशेषबीजात्माऽप्रज्ञातात्मैकतत्त्वकः ।।
सोऽतिग्रहग्रहाविष्टो विपरीतार्थनिश्चयः ।। १८२२ ।। 
स्वतः कृत्स्नोऽप्यसंबोधादकृत्स्नो विपरीतधीः ।।
तृष्णया प्रहितो बालः सोऽकामयत मानवः ।। १८२३ ।। 
कर्माधिकारहेतुर्मे जाया स्यात्कर्मसाधनम् ।। 
पूर्वपूर्वस्य हेतुत्वमथशब्दैरिहोच्यते ।। १८२४ ।। 
अथ प्रजात्मना तस्यां जायेय स्थास्नुकर्मणे ।।
स पुत्रेणैवेति वचस्तथा च श्रूयते स्फुटम् ।। १८२५ ।। 
दैवमानुषवित्तेन संपन्नोऽहमथोत्तरम् ।।
कर्म कुर्यां यथाप्राप्तं दृष्टादृष्टार्थसिद्धये ।। १८२६ ।। 
एतावानेव कामोऽस्य नातोऽन्योऽर्थोऽवशिष्यते ।।
साध्यसाधनरूपे हि द्वे एवात्रैषणे यतः ।। १८२७ ।। 
एषणे एव चाप्येते साध्यसाधनकल्पिते ।।
पुमर्थस्यानवसितेरैकात्म्यस्याप्रसिद्धितः ।। १८२८ ।। 
कर्मसाधनरूपत्वाज्जायादेर्न पुमर्थता ।। 
लोकत्रयासंगृहीतेरेतावानिति दुर्घटम् ।। १८२९ ।। 
न लोकत्रयसाध्यस्य साधनैकव्यपाश्रयात् ।।
आक्षिप्तसाध्यं साध्यत्वादितरत्कर्मसाधनम् ।। १८३० ।। 
लोकत्रयफलं यस्मादुत्पत्त्याद्यात्मकं मतम् ।। 
कर्मानाक्षिप्य नाऽऽत्मानं तच्चापि लभते स्वतः ।। १८३१ ।। 
समाप्तिः कर्मणो नापि लोकत्रयफलादृते ।।
अन्तर्णीतफलं तस्मादिह साधनमुच्यते ।। १८३२ ।। 
एषणैकैव तेनेयमुत्तरत्राभिधास्यते ।। १८३३ ।।
अर्थात्साध्याभिधानं स्यात्साधनाभिहितौ, यथा ।।
भोजनेऽभिहिते पुंसो ह्यर्थात्तृप्तिः ।। प्रतीयते ।। १८३४ ।। 
साध्यसाधनरूपे द्वे एषणे काम उच्यते ।।
अयथावस्तुरूपत्वादात्माज्ञानैकहेतुके ।। १८३५ ।। 
विश्वासोऽतोऽत्र विदुषा न कार्यः स्वप्नलाभवत् ।। 
व्युत्थायैवैषणाभ्योऽतः प्रत्यग्ज्ञानं समाश्रयेत् ।। १८३६ ।।  
इच्छन्नपि यतो नातो भूयो विन्देदतोऽधिकम् ।।
तस्मादविद्याभूमिष्ठः कृत्स्न एतावता भेवत् ।। १८३७ ।। 
एकैकमपि जायादेर्यावन्नाऽऽप्नोति पूरुषः ।।
अकृत्स्नस्तावदस्मीति जङः संभावयत्ययम् ।। १८३८ ।। 
यावदेेते यथोद्दिष्टा आप्ताः स्युः कामपूर्वकाः ।।
कृतस्नोऽस्मीति तदाऽऽत्मानं संभावयति मानवः ।। १८३९ ।। 
आत्मजायाप्रजावित्तविद्याभिः पञ्चभिः कृतम् ।। 
कर्म पाङ्त्क भवेदेवं पाङ्लेन च्छन्दसा मितम् ।। १८४० ।। 
वाह्यस्य कर्मणस्तावदात्माद्यैः पाङ्त्कतोदिता ।।
तेष्वसत्स्वथ पाङ्त्कत्वमुच्यतेऽध्यात्मकर्मणः ।। १८४१ ।। 
वाह्याध्यात्मिकभेदेन कर्मैतदुभयात्मकम् ।। 
पाङ्लं यथा तद्भवति तथैतदभिधीयते ।। १८४२ ।। 
अध्यात्मं मन एवाऽऽत्मा तदायत्तत्वकारणात् ।।
वाग्जायादिप्रवृत्तीनां यजमानवदेव तत् ।। १८४३ ।। 
वाक्व जायेति विज्ञेया तदधीनत्वकारणात् ।।
यद्ध्यायतीह मनसा वाचा वक्ति तदेव हि ।। १८४४ ।। 
संप्रधार्य मनो वाचा मन्त्रलौकिकरूपया ।। 
अथ प्रस्पन्दतेऽत्यर्थं सा क्रिया प्राण उच्यते ।। १८४५ ।। 
आगमार्थं विनिश्चित्य मनसाऽथ प्रवर्तते ।।
प्राणः प्रजेति तां चेष्टां प्राहुर्वेदविदो जनाः ।। १८४६ ।। 
द्विधैवाऽऽध्यात्मिकं वित्तं कार्यभेदात्प्रचक्षते ।।
दैवमानुषताऽप्यस्य साधनत्वोपचारतः ।। १८४७ ।। 
परीक्ष्य चक्षुषा यस्माल्लभते गोधनादिकम् ।। 
चक्षुः स्यान्मानुषं वित्तं  यथाऽऽयुर्घृतमुच्यते ।। १८४८ ।। 
दैवभावाप्तितो दैवं ज्ञानं वित्तमिहोच्यते ।।
तत्साधनत्वाच्छोत्रस्य श्रोत्रमाध्यात्मिकं धनम् ।। १८४९ ।। 
बाह्यवागादिचेष्टा च या चान्तःकरणाश्रया ।।
देहेऽभिव्यज्यते यस्मादात्मा कर्म ततो भवेत् ।। १८५० ।। 
संमितः संख्यया पादैः पाङ्त्कस्य च्छन्दसो यतः ।।
पाङ्को यज्ञस्ततः सद्भिः सर्वदा समुदाहृतः ।। १८५१ ।। 
तत्कार्यत्वात्पशुः पाङ्लो यच्च किंचिच्चराचरम् ।।
तच्चापि पञ्चभूतोत्थं विद्यात्पाङ्त्कमशेषतः ।। १८५२ ।। 
पाङ्त्ककर्मात्मको यज्ञो यज्ञकार्यमिदं जगत् ।।
एतद्याथात्म्यतो ज्ञात्वा तदेवाऽऽप्नोत्यशेषतः ।। १८५३ ।। 
इति श्रीबृहदारण्यकोपनिषद्भाष्यवार्तिके प्रथमाध्यायस्य चतुर्थं ब्राह्मणम् ।। ४ ।। 
अथ पञ्चमं ब्राह्मणम् ।
अथ योऽन्यामिति ग्रन्थादारभ्योरुप्रयत्नतः ।।
अविद्यायाः समाम्नाता आ समाप्तेर्विभूतयः ।। १ ।।
अध्यायस्यात्र चाविद्वान्वर्णाद्यात्माभिमानवान् ।।
धर्मेण नियतात्मा सञ्जुहोत्यादिस्वकर्मभिः ।। २ ।। 
देवादिक्रिमिपर्यन्तं बिभर्ति जगदव्ययम् ।।
एवमेव जगद्योनिरेकैकः कर्मकृन्नरः ।। ३ ।। 
कृतस्नेन जगता यद्वत्कर्मकृत्समुपार्जितः ।।
यथोक्तकर्मभिस्तेन जगत्तद्वदुपार्जितम् ।। ४ ।।
स्वदेहवद्यतो भुङ्क एकैकोऽनवशेषतः ।।
साधारणानि वस्तूनि तथाऽसाधारणान्यपि ।। ५ ।। 
स्वकर्मणाऽनुपात्तस्य न च भोगोऽत्र दृश्यते ।।
एकैकेनोपकारित्वात्तस्माज्जगदुषार्जितम् ।। ६ ।। 
स्वभावतोऽखिलं कर्म धर्माधर्मादिलक्षणम् ।।
साधारणविशेषात्मफलमारभते द्विधा ।। ७ ।। 
गुणप्रधानभावेन साधारणविशेषतः ।।
सूत्रादेः कर्मणः कार्यं क्रिम्यन्तस्याभिजायते ।। ८  ।। 
द्रव्यादिदर्शनाधीनं फलं सर्वस्य कर्मणः ।।
साधारणादिसंभेदभिन्नं तेन क्रियाफलम् ।। ९ ।।
क्वचित्साधारणात्मैव तथाऽसाधारणं क्वचित् ।।
क्वचिच्चोभयथा कार्यं द्रव्यादीक्षणचित्रतः ।। १० ।। 
समासव्यासतस्तस्माद्यथोक्तज्ञानकर्मभिः ।।
एकैकेन जगत्कृत्स्नमुपात्तं भोगसिद्धये ।। ११ ।। 
सर्वः सर्वस्य कर्ता च कार्यं चापि यथा तथा ।।
मधुविद्याप्रसङ्गेन विस्पष्टमभिधास्यते ।। १२ ।। 
यदजीजनत्फलं कर्ता स्वकर्मज्ञानसाधनः ।।
सप्तान्नप्रविभागेन तद्विभज्य प्रदर्श्यते ।। १३ ।।
त्रीण्यन्नानि फलं कर्तुश्चत्वार्यन्नानि यानि तु ।।
प्रयोगसमवायित्वात्तानि स्युः कर्मसाधनम् ।। १४ ।। 
विज्ञानात्मा पिता तावन्न मनो न प्रजापतिः ।।
अविशिष्टाधिकारित्वान्न विज्ञानात्मनोऽपरः ।। १५ ।। 
सिसृक्षितत्वान्मनसस्तथा त्र्यन्नात्मनः प्रभोः ।। 
साधारणात्मनः स्रष्टा नातः क्षेत्रज्ञतोऽपरः ।। १६ ।। 
ग्रन्थार्थधारणाशक्तिर्मेधा यद्यपि भण्यते ।।
तथाऽपि ज्ञानमेवेह साधनत्वाद्विवक्षितम् ।। १७ ।। 
शास्रीयलौकिकज्ञानाविशेषग्रहसिद्धये ।। 
सामान्यज्ञानग्रहणं मेधयेत्यभिधित्सितम् ।। १८ ।।
तपःशब्देन कृच्छ्रादि यदि नामाभिधीयते ।।
तथाऽपि कर्मग्रहणं सप्तान्नोद्भूतिहेतुतः ।। १९ ।। 
धिया धियेति लिङ्गाच्च गृह्येते ज्ञानकर्मणी ।।
मेधातपोगिरा नान्ये ग्राह्ये त्रदफलत्वतः ।। २० ।। 
पाङ्लं हि प्रकृतं कर्म वेदेति ज्ञानमेव च ।।
विहाय नातः प्रकृतं युक्तोऽप्रकृतसंग्रहः ।। २१ ।। 
मेधातषोतिरेकेण नान्यत्स्यात्साधनं यतः ।।
प्रसिद्धत्वादतो हीति व्याचष्टे श्रुतिरञ्जसा ।। २२ ।। 
अस्य भोक्तृसमूहस्य साधारणमचीक्लृपत् ।।
एकमन्नं पिता सृष्ट्वा तच्चेदं यदिहाद्यते ।। २३ ।। 
यदिदं प्राणिभिर्नित्यमद्यतेऽहरहस्तृषा ।।
साधारणमिदं युक्तं सर्वभूतस्थितेस्ततः ।। २४ ।। 
स य एतदुपास्तेऽन्नमसाधारणरूपतः ।।
पाप्मनो नैव स द्रष्टा व्यावर्तत इहाऽऽतुरः ।। २५ ।। 
उपासनं च तात्पर्यमिह श्रुत्याऽभिधीयते ।।
मोघमन्नमिति तथा मन्त्रे ताच्छील्यनिन्दनम् ।। २६ ।। 
वैश्वदेवं हि नामैतद्यदन्नमुपसाध्यते ।।
नालमेतद्धि सर्वेषां पाप्मनां विनिवृत्तये ।। २७ ।।
इत्येवं केचिदिच्छन्ति तत्तु युक्त्या न युज्यते ।।
अनूक्तेर्यदिदमिति सिद्धोऽर्थोऽनूद्यते यतः ।। २८ ।। 
प्रात्यक्ष्यं न च तस्यास्ति शास्रमात्रप्रमाणतः ।।
यथा सर्वात्तृवक्त्रान्तस्थस्य प्रत्यक्षता तथा ।। २९ ।। 
प्रतिप्राणि ममेदं स्यादभिलाषश्च दृश्यते ।।
सर्वप्राण्यंशमिश्रत्वं ततोऽस्मिन्नवसीयते ।। ३० ।। 
नाऽऽत्मार्थं पाचयेदन्नमिति चापि स्मृतेर्वचः ।। 
तैर्दत्तानप्रदायैभ्यो यो भुङ्ले स्तेन एव सः ।।
अन्नादे भ्रूणहा मार्ष्टीत्यादीह वचनं स्मृतेः ।। ३१ ।। 
तस्यापि चान्तःपातित्वात्सर्वाद्यस्यैव युक्तिमान् ।।
ग्रहस्तस्य गृहीतौ तु नास्यान्तःपातिता तथा ।। ३२ ।। 
असृष्टाविनियोगत्वे प्राप्नुतस्तद्ग्रहे सति ।।
सर्वप्राणिभिराद्यस्य तच्चानिष्टं प्रसज्यते ।। ३३ ।। 
अव्यावृत्तिश्च पाप्मभ्यो वैश्वदेवान्नसंग्रहे ।।
न न्याय्यं वचनं तस्य शास्रमात्रव्यपाश्रयात् ।। ३४ ।। 
अल्पीयःपापहानिश्च नापि शब्दात्प्रतीयते ।।
न स पाप्मन इत्यस्मादश्रुता न च गृह्यते ।। ३५ ।। 
सर्वाद्यान्नगृहीतौ तु हेतुर्गमक इष्यते ।।
असाधारणकारित्वं तस्य साधारणात्मनः ।। ३६ ।। 
सर्वप्राणभृदन्नस्य तस्माद्ग्रहणमिष्यते ।।
उक्तयुक्तिबलादत्र नान्यस्येति विनिश्चितिः ।। ३७ ।। 
पापानिर्मोकहेतूक्तिर्मिश्रमित्यभिधीयते ।। 
सर्वार्थस्य हि पापाय यतोऽसाधारणीक्रिया ।। ३८ ।। 
प्रक्षेपोऽग्नौ हुतं विद्यात्तत्पूर्वं बलिकर्म च ।।
प्रहुतं चेह विज्ञेयं ते देवेभ्यो ददौ पिता ।। ३९ ।। 
देवेभ्योऽन्ने यतः प्रत्ते हुतप्रहुतलक्षणे ।।
तानुद्दिश्य ततोऽद्यापि जुह्वति प्र च जुह्वति ।। ४० ।। 
यतः सूत्रपदे द्वित्वमविशेषेण चोदितम् ।।
श्रौतस्मार्तविभागेन तत एतद्विकल्पितम् ।। ४१ ।। 
स्मार्तान्नानन्तरोक्तत्वात्स्मार्तत्वं स्याद्दूयोस्तयोः ।।
अग्निहोत्राभिसंबन्धात्स्यातां वा श्रुतिचोदिते ।। ४२ ।। 
मन्त्रे द्वित्वाविशिष्टत्वाद्धुतप्रहुतलक्षणे ।।
श्रुत्याऽतस्ते विकल्प्येते श्रौते स्मार्ते हि तुल्यवत् ।। ४३ ।। 
दर्शश्च पौर्ममासश्च देवान्ने ते यतः श्रेते ।।
प्रायस्ताभ्यां न कामाय यष्टव्यमिति गम्यते ।। ४४ ।। 
नेहेष्टयो निषिध्यन्ते देवप्राधान्यसिद्धये ।।
ताच्छीलिकोकञ्श्रवणात्तच्छीलत्वं निवार्यते ।। ४५ ।। 
प्रसक्तान्यपि नोच्यन्ते त्रीण्यन्नान्यत्र कारणात् ।।
तेषां फलत्वादुक्तेभ्यः साधनेभ्योऽन्यता यतः ।। ४६ ।। 
सौकर्यप्रतिपत्तेश्च भूयोविषयतस्तथा ।।
साधनैकसजातित्वादानन्तर्यमकारणम् ।। ४७ ।। 
पयोऽन्नमेव प्रायेण मनुष्याः पशुभिः सह ।।
युञ्जते पय एवाग्ने तेषामन्नमतोऽस्तु तत् ।। ४८ ।।
भुञ्जते पय एवाग्रे क्रमेणान्यत्तृणादि हि ।।
अतोऽनुमीयते पित्रा तेभ्यः प्रत्तं पयः पुरा ।। ४९ ।। 
पशवः पय एवाग्रे भुञ्जते नापरं ततः ।।
कथमेतद्विजानीम इत्येतदभिधीयते ।। ५० ।। 
यत एवमतो लोके कुमारं जातमग्रतः ।।
तातरूपव्यवहितं लेहयन्ति घृतं जनाः ।। ५१ ।। 
तस्यानु तदभावे वा पाययन्ति स्तनं शिशुम् ।।
पशुष्वपि तथा जातं वत्सं कश्चित्प्रपृच्छति ।। ५२ ।। 
कियांस्ते वयसा वत्स इत्याचष्टे वयो यथा ।।
अतृणाद इति तृणं नाद्यप्यत्ति मनागपि ।। ५३ ।। 
वर्तते पयसैवासावद्यापीत्यवसीयते ।।
प्राण्यप्राणि जगत्सर्वं तस्मिन्नेव प्रतिष्ठितम् ।। ५४ ।। 
पयसीदं जगन्मग्नमित्येतद्गम्यते कुतः ।।
प्रसिद्धेर्गम्यते न्यायाद्यतोऽसावभिधीयते ।। ५५ ।। 
आहुतिः पय एव स्यादज्यं वा पय एव वा ।।
पय एवाऽऽहुतिः सर्वमित्येतच्च श्रुतेर्मितेः ।। ५६ ।। 
अथैषाऽऽज्याहुतिर्यज्ञे यद्धविः सर्वरूपकम् ।।
पशुश्चाप्याज्यमेवैतत्करोतीत्यपि चाऽऽगमः ।। ५७ ।। 
आज्याभिघारसंस्कारात्सर्वमेव पयो हविः ।।
पयस्येव जगत्कृत्स्नमग्निहोत्रे प्रतिष्ठितम् ।। ५८ ।। 
ते वा एते इति तथा परिणामोऽखिलं जगत् ।।
अग्निहोत्राहुतेः साक्षाच्छ्रुतावेव समीरितम् ।। ५९ ।। 
अग्नौ प्रास्ताऽऽहुतिः सम्यगादित्यमुपतिष्ठते ।।
आदित्याज्जायते वृष्टिर्वृष्टेरन्नं ततः प्रजाः ।। ६० ।।  
पयोद्रव्याहुतेश्चैतत्परिणामोऽखिलं जगत् ।।
एतच्च श्रुतितः सिद्धं विश्वमाहुतिकारणम् ।। ६१ ।।
यथोक्तदर्शनस्तुत्यै दर्शनान्तरकुत्सनम् ।। 
तस्मिन्सर्वमिति ह्यस्य दर्शनस्य विधित्सया ।। ६२ ।। 
पयसैवाग्निहोत्रं हि जुहत्संवत्सरं द्विजः ।।
जयत्येव पुनर्मृत्युं न भूयो मृतिभाग्भवेत् ।। ६३ ।। 
संवत्सरे प्रयोगाणामग्निहोत्रे हि संख्यया ।।
षष्ट्युत्तराणि त्रीण्येव शतानीति विनिश्चितम् ।। ६४ ।। 
क्षपाहान्यपि तावन्ति संख्ययेह भवन्ति हि ।।
शतानि सप्त संख्याताः प्रयोगार्धाश्च विंशतिः ।। ६५ ।। 
याजुष्मत्योऽपि तावत्य इष्टकाः स्युः प्रजापतेः ।।
संवत्सराग्नेश्चित्यस्य पुंसो ना़ड्यस्तथैव च ।। ६६ ।। 
संपदैवाऽऽहुतीर्विद्वान्संपाद्याग्नेस्तथेष्टकाः ।।
संवत्सरमवाप्नोति स्वनाडीसंख्यया नरः ।। ६७ ।। 
पुमान्संवत्सरोऽग्निश्च नाड्यहोरात्रयाजुषैः ।।
संपदैते समाः सर्वे तस्मात्संवत्सरश्रुतिः ।। ६८ ।। 
संवत्सरात्मसंपत्त्या कालात्मानं समश्नुते ।। 
इत्येवंदृष्टयो धीरा यदाहुरसदेव तत् ।। ६९ ।। 
पयस्यन्तर्हितं विश्वं पश्यन्नेवं पयो नरः ।।
एकयैव स आहुत्या जगदात्मानमश्नुते ।। ७० ।। 
तत्रैवं सति को मूढो द्राघीयांसं प्रतीक्षते ।।
संवन्सरावधिं कालं सकृदाहुतिसाधने ।। ७१ ।। 
पयो द्रव्यं यथातत्त्वदर्शी चेच्छ्रद्दयाऽन्वितः ।।
यदैवाहर्जुहोतीत्थं हन्ति मृत्युं तदैव सः ।। ७२ ।। 
एकयैव स आहुत्या देवेभ्योऽन्नं ह्यशेपतः ।।
प्रयच्छति यतो नातः प्रयोगान्तरमीक्ष्यते ।। ७३ ।। 
हुतमेवं जगत्कृत्स्नं नातोऽन्यदवशिष्यते ।।
यथोक्तदर्शनात्तस्मात्सर्वाप्त्या मृत्युजिद्भवेत् ।। ७४ ।। 
उक्तवद्धृदि संभाव्य वक्ष्यमाणान्यपि श्रुतिः ।।
अन्नानि कस्मादित्याह प्रश्नवाक्यविवक्षया ।। ७५ ।। 
अद्यमानान्यथान्नानि यथोक्तान्यत्तृभिः सदा ।।
कस्मात्क्षयं न संयान्ति यवपूर्णकुसूलवत् ।। ७६ ।। 
प्रश्नस्य कस्मात्तानीति श्रुत्यैवाऽऽचार्यभूतया ।।
पुरुषो वा इति गिरा हेतुरुक्तोऽक्षये परः ।। ७७ ।। 
अद्यते चेत्सदैवान्नं जन्यते न तु तत्ततः ।।
यथोक्तः स्यादयं दोषो न तु तन्नेह जन्यते ।। ७८ ।। 
अन्नाक्षयत्वहेतुत्वात्पुरुषोऽक्षितिरुच्यते ।। 
स हि धीहाप्रबन्धेन सर्वदाऽन्नं करोत्यतः ।। ७९ ।। 
क्रियाबुद्धिप्रबन्धेन यतो भोक्ताऽष्यहर्निशम् ।।
तदन्नं जनयत्येव तस्मादन्नं न हीयते ।। ८० ।। 
भोगदस्यैव भोगेन सृज्यमानत्वहेतुतः ।।
अन्नाक्षयो भवेदेवंं तयोरव्यतिरेकतः ।। ८१ ।। 
सुखदुःखादिसंवित्तिः फलं पूर्वस्य कर्मणः ।। 
रागद्वेषक्रिया तत्र स्यात्फलान्तरसिद्धये ।। ८२ ।। 
रागादिपूर्वकं कर्म जायते फलवद्यतः ।।
रागादिरहितं तत्तु निष्फलं सुप्तवागिव ।। ८३ ।। 
को हेतुरक्षयत्वे स्यादिति पृष्टमथाधुना ।।
तद्विदः फलसिद्ध्यर्थे भूयः प्रश्नोऽयमुच्यते ।।
अक्षितित्वं कथं पुंस इत्येतच्चाधुनोच्यते ।। ८४ ।। 
स हीदमन्नं कुरुते तत्तत्कालप्रसूतया ।।
धिया धिया हि पुरुषः कर्मभिश्चान्नमात्मनः ।। ८५ ।। 
भुज्यमानान्यपि ततो न क्षीयन्ते प्रबन्धतः ।। ८६ ।। 
यथैव पुरुषोऽन्नानां भोक्ताऽत्यन्तं तथैव सः ।। 
कर्ताऽप्यत्यन्तमेव स्यादन्योन्याव्यतिरेकतः ।। ८७ ।। 
एवं प्रबन्धरूपेण साध्यसाधनलक्षणम् ।।
अविद्यापटसंवीतचेतंसां स्थास्न्विवेक्षते ।। ८८ ।। 
एतच्च भण्यते श्रुत्या पुंसो वैराग्यसिद्धये ।।
संसारादविरक्तस्य मुक्तीच्छा नेह कस्य चित् ।। ८९ ।।
फलहेत्वोर्मिथोऽत्यन्तं सर्वदाऽव्यतिरेकतः ।। 
सम्यग्ज्ञानादृते नास्ति तद्धेतूच्छित्तिकारणम् ।। ९० ।। 
त्यक्त्वाऽन्यत्सकलं तस्मात्सम्यग्ज्ञानस्य लब्धये ।।
मनोवाक्तनुचेष्टाभिर्महान्तं यत्नमाचरेत् ।। ९१ ।। 
पुंसोऽक्षितित्वं यो वेद तस्येदं फलमुच्यतचे ।।
सोऽन्नमत्ति प्रतीकेन वृत्त्वाऽन्नं मुख्ययाऽत्ति सः ।। ९२ ।। 
नैवंविद्गुणतामेति ह्यन्नं प्रति कदाचन ।।
प्रधानभूतः सन्भुङ्ले सर्वदाऽन्नं स कामतः ।। ९३ ।। 
अपि देवान्स संयाति तथोर्जं चोपजीवति ।।
प्रशंसैषा यथोक्तस्य विज्ञानस्येति निश्चितिः ।। ९४ ।। 
अन्नत्रयं यदुत्कृष्टं तस्यायं निर्णयोऽधुना ।।
शरीरकार्यसंस्थस्य वर्ण्यतेऽध्यात्मरूपकम् ।। ९५ ।। 
प्रयोगसमवायित्वं पूर्वेष्वन्नेषु वर्णितम् ।।
भोक्तारश्चापि ये तेषां तेऽपि श्रुत्योपवर्णिताः ।। ९६ ।। 
प्रयोगसमवायित्वात्पूर्वेषां कर्मणां सताम् ।। 
मनआदित्रयं कार्यं तादर्थ्येनोत्तरा श्रुतिः ।। ९७ ।। 
उत्पाद्य त्रीण्यथान्नानि मेधया तपसा पिता ।।
मनो वाचं तथा प्राणमात्मार्थे तानि चाकरोत् ।। ९८ ।। 
मनसोऽस्तित्वसिद्ध्यर्थं श्रुत्योपन्यस्यतेऽनुमा ।।
सतश्च तस्य कामादिरूपाण्यपि च वक्ष्यति ।। ९९ ।। 
अविद्याधिकृतावस्यां धर्मधर्म्यादिसंगतिः ।।
अविद्याकार्यसंस्थैव न त्वसौ प्रत्यगात्मनः ।। १०० ।।
इत्येतत्प्रतिपत्त्यर्थं परो ग्रन्थोऽनतार्यते ।।
मा भूत्कामादिधर्मित्वमात्मनीति प्रयत्यते ।। १०१ ।। 
पृष्टो जरद्गवं यान्तमद्राक्षीस्त्वमितीतरः ।।
ततोऽन्यत्रमना आसं नातोऽद्राक्षं त्वदीरितम् ।। १०२ ।। 
विषयान्तरसंबद्धं मनो दृष्टं घटादिवत् ।।
आत्मैकसाक्षिकं तच्च ह्युक्तार्थापत्तिसंश्रयात् ।। १०३ ।। 
अस्त्यात्मा चित्स्वभावोऽत्र चक्षुश्चाविकलं तथा ।।
सप्रकाशं गवाश्वं च न च पश्यति चेतनः ।। १०४ ।। 
अतोऽनुमीयतेऽस्त्यन्यद्यस्मिन्नसति नेक्षते ।।
द्रष्ट्रादि संहतं सर्वं यस्मिंश्च सति वीक्षते ।। १०५ ।। 
यत्तदस्ति मनस्तत्स्यात्प्रसिद्ध्या चास्ति तन्मनः ।।
अभूयन्मम मनोऽन्यत्र यतो नाद्राक्षमित्यतः ।। १०६ ।। 
सदप्यात्मादिकं सर्वं दर्शनादावकारणम् ।।
मनसैव यतो द्रष्टा गवादीह प्रपश्यति ।। १०७ ।। 
निःशेषप्रत्याधारधर्म्यस्तित्वं प्रसाध्य हि ।।
कामादिधर्मसिद्ध्यर्थं काम इत्याद्यथोच्यते ।। १०८ ।। 
साधनान्येव मनसो वुद्धिकर्मेन्द्रियाण्यपि ।।
सहैवाऽऽयतनैः सर्वैः प्राधान्यं मनसस्ततः ।। १०९ ।। 
विषयाभिलाषः कामः स्यान्न विशेषेऽस्ति कारणम् ।।
इन्द्रियालोचितार्थस्य स्यात्संकल्पोऽवधारणम् ।। ११० ।। 
अनिश्चयात्मिका वृत्तिर्विचिकित्सेत्युदाहृता ।।
आस्तिक्यबुद्धिः श्रद्धा स्यादश्रद्धा तद्विरोधिनी ।। १११ ।। 
धृतिश्रद्धे विना न स्युः कामाद्याः कारणादृते ।। 
यतोऽकामादयोऽप्यत्र ह्युक्ता एवार्थतो मताः ।। ११२ ।। 
धारणं च धृतिर्ज्ञेया बुद्ध्योपात्तस्य वस्तुनः ।।
विपर्ययोऽधृतिस्तस्या, ह्रीर्लज्जेत्यभिधीयते ।। ११३ ।। 
विज्ञानं निश्चितं धीः स्याद्भयं भीरभिधीयते ।।
एतत्सर्वं मनो ज्ञेयमिति तादात्म्यमुच्यते ।। ११४ ।। 
बुद्धेश्च मनसश्चैक्यं विवक्षित्वोपसंहृतिः ।।
इन्द्रियाण्यपि सर्वाणि स्वान्तस्यैव तु वृत्तयः ।। ११५ ।। 
यतः स्वकार्यनिर्देशः स्वान्तस्य स्पर्शनेन्द्रिये ।। 
मन एव ततो ज्ञेयं शरीरेन्द्रियसंहतिः ।। ११६ ।। 
पुंसो भोगप्रसिद्ध्यर्थं वैचित्र्यं धीर्निगच्छति ।।
देहेन्द्रियाद्यवस्थाभिरतो धीः सर्वमेव तु ।। ११७ ।। 
जिघ्रन्ती भवति घ्राणं पश्यन्ती चक्षुरुच्यते ।।
शृण्वती भवति श्रोत्रमिति व्यासोऽप्यभाषत ।। ११८ ।। 
शुक्लं कृष्णमणु स्थूलमिति धीः कर्मणो वशात् ।।
द्वैताधिकारमापन्ना वैश्वरूप्यं निगच्छति ।। ११९ ।। 
प्रत्यक्किद्देशभेदेन न हि शुक्लादिवस्तुनः ।।
सत्ता संभाव्यतेऽन्यत्र प्रत्यग्वद्ग्राह्यवस्तुनः ।। १२० ।। 
नातः शुक्लादिवस्त्वस्ति बुद्धिरेव क्रियावशात् ।।
शुक्लादिरूपतामेति पुरुषार्थप्रसिद्धये ।। १२१ ।। 
धीर्विपर्ययरूपेयं यतः शुक्लादिरूपिणी ।।
मन एवेत्यतः प्राज्ञाः सर्वरूपं प्रचक्षते ।। १२२ ।। 
आत्मार्थेनैव स्त्यत्वं कृत्स्नात्मीयस्य वस्तुनः ।।
तस्य तन्मात्रयाश्वात्म्यादिति पूर्वमवादिषम् ।। १२३ ।। 
अपि सर्वाणीन्द्रियाणि मन एव यतस्ततः ।।
पृष्ठतोऽपि नरः स्पृष्टो मनसैव प्रपद्यते ।। १२४ ।। 
पराङ्भुख उपस्पृष्टः पाणेः स्पर्शोऽयमीदृशः ।।
इति स्पर्शविशेषं ना मनसैव प्रपद्यते ।। १२५ ।। 
त्वचोपस्पृष्टिमात्रेण स्पर्शमात्रं प्रपद्यते ।।
स्पर्शनादिविशेषं तु मनसैव प्रपद्यते ।। १२६ ।। 
मनसैव यतोऽशेषकरणस्वार्थधीभवः ।।
सर्वं हि मन एवेति श्रुतिराह वचस्ततः ।। १२७ ।। 
मनस्तावत्सुनिर्णीतं शरीरं चेन्द्रियाणि च ।।
तदनन्तरतो वाचो व्याख्या प्रस्तूयतेऽधुना ।। १२८ ।। 
यः कश्चेत्यविशेषोक्तिर्नादवर्णपदोक्तिभिः ।। 
संयोगोत्थो वियोगोत्थो यश्चापि प्रत्ययात्मकः ।। १२९ ।। 
वागेव स इति ज्ञेयः कुतो यस्मादियं सदा ।।
समानयोने रूपस्य वाक्प्रमाऽतोऽवबोधिका ।। १३० ।। 
वागेव प्रत्ययादौ स्यादित्येतद्गम्यते कुतः ।।
स्वाभिधेयावबोधस्य ह्या समाप्तेरियं यतः ।। १३१ ।। 
यतोऽत्यर्थं प्रवृत्ता वाग्घटबोधे प्रदीपवत् ।।
अर्थावबोधनं कार्यं वाचो नान्यदितोऽपरम् ।। १३२ ।। 
शब्दोच्चारणशक्तं हि ननु वागिन्द्रियं मतम् ।।
कथं तद्विषयः शब्दो वागित्यत्राभिधीयते ।। १३३ ।। 
सत्यमन्यत्र तद्ग्रह्यं तस्य तत्रैव योग्यतः ।।
इह त्वन्नत्रयस्यैव सर्वात्मत्वं विवक्षितम् ।। १३४ ।। 
मनोऽन्तःपाति निखिलं रूपं यद्वद्विवक्ष्यते ।।
तस्य प्रकाशकस्तद्वत्सर्वः शब्दो विवक्ष्यते ।। १३५ ।। 
प्रकाशस्यैव सर्वस्य शब्दत्वप्रतिपत्तये ।।
एषा हि नेत्यतो वक्ति वागिन्द्रियनिवृत्तये ।। १३६ ।। 
रूपात्मकं यथा चक्षू रूपस्यैव प्रकाशकम् ।।
वाक्च शब्दात्मिका तद्वच्छब्दस्यैवास्तु दीपिका ।। १३७ ।। 
इति चोद्यं समाशङ्क्य परिहारं प्रचक्षते ।।
एषा हि नेति केचित्तु नेयं दीपादिवन्मता ।। १३८ ।। 
श्रोत्रादिकरणग्राह्यं सर्वं तद्रूषमुच्यते ।।
तस्य प्रकाशिकैवेयं न प्रकाश्या प्रदीपवत् ।। १३९ ।।
प्रकाश्यमेव चात्यन्तं मनो रूपं यथा तथा ।। 
प्रकाशिकैव चात्यन्तं वाग्रपस्येति निश्चितिः ।। १४० ।। 
प्रकाश्यमेव रूपं स्यात्प्रकाशो वाक्तथैव च ।।
विद्यादेतत्समासेन लक्षणं रूपसंज्ञयोः ।। १४१ ।। 
नामापि गृह्यमाणं सद्रूपं भवति शौक्ल्यवत् ।।
रूपं च बोधयत्तद्वन्नामपक्षेऽवतिष्ठते ।। १४२ ।। 
एवं वाङ्भनसे सम्यग्व्याख्याय प्रविभागशः ।।
तयोर्विधरणः प्राणस्त्वनिरुक्तोऽथ भण्यते ।। १४३ ।। 
अन इत्यविशिष्टस्य वायोर्ग्रहणमिष्यते ।।
स एव प्रादिसंबन्धाद्विशेषार्थो भवेदसुः ।। १४४ ।।
उत्सर्गो मुखनासाभ्यां पिण्डस्य प्रणतिस्तथा ।।
प्राणो नाम मरुद्वृत्तिरपानस्त्वधुनोच्यते ।। १४५ ।। 
अवाग्वायोरपश्वासो देहस्यावाग्गतिस्तथा ।।
अपान एष कथितो व्यानः सांप्रतमुच्यते ।। १४६ ।। 
वीर्यवत्कर्महेतुत्वं व्याप्य देहे च वर्तनम् ।।
व्यानवृत्तिरियं प्रोक्ता ह्युदानाख्याऽपि कीर्त्यते ।। १४७ ।। 
योद्यमादिक्रियाहेतुस्तथाऽभ्युदयकर्मकृत् ।।
उत्कर्षहेतुर्देहे तु वृत्तिः सोदानसंज्ञिता ।। १४८ ।। 
समाहरति वृत्तीर्यो हृद्देशे कीलवत्स्थितः ।। 
स समान इति ज्ञेयः सर्वकार्योपसंहृतिः ।। १४९ ।। 
यस्यैता वृत्तयः प्रोक्ता वृ्त्तिमान्सोऽन उच्यते ।।
संपूर्यावस्थितो देहं शाकल्पप्रश्ननिष्ठितः ।। १५० ।। 
नाम रूपं तथा कर्म संहतं सत्र्रिदण्डवत् ।।
मिथः संकीर्णवृत्तिस्थं देह आत्मेति चोच्यते ।। १५२ ।। 
एतावानेव संघातो देहः प्राणादिरूपकः ।।
वाङ्ययोऽथ प्राणमयस्तथैव च मनोमयः ।। १५३ ।। 
नामात्र वाङ्भयं सर्वं रूपं सर्वं मनोमयम् ।।
तद्वत्प्राणमयं कर्म देहस्यास्यैष संग्रहः ।। १५४ ।। 
अन्नत्रयविभागोऽयमध्यात्म उपवर्णितः ।।
अथाधिभूतविषये विभागस्तस्य कीर्त्यते ।। १५५ ।।
भूर्लोकं जानतर्ग्वेदं देवा माता च वागियम् ।। 
अधिभूत इह प्रोक्ता विज्ञातं यच्च सा च वाक् ।। १५६ ।।
अन्तरिक्षं यजुर्वेदः पितरश्च पिता तथा ।।
इह यच्च विजिज्ञास्यं तन्मनोऽत्राऽऽधिभौतिकम् ।। १५७ ।। 
द्युलोकः सामवेदश्च मनुष्याः प्रजया सह ।।
यच्च किंचिदविज्ञातं प्राणोऽसावाधिभौतिकः ।। १५८ ।। 
यत्किंचिदिह विज्ञातं तद्वाग्रूपं प्रचक्षते ।।
मनोरूपं विजिज्ञास्यं प्राणस्याज्ञातमेव तु ।। १५९ ।। 
भूर्लोकादिषु सर्वेषु मनोवाक्प्राणलक्षणम् ।। 
यथासंभवमायोज्यमेकैकस्मिंस्त्रयं त्रयम् ।। १६० ।। 
अधिभूते यतोऽशक्या वक्तुं वागादिविस्तृतिः ।।
यत्किंचेत्युपसंहारं लक्षणोक्त्या ततोऽकरोत् ।। १६१ ।। 
लक्षणेनैव संसिद्ध आधिभोतिकसंग्रहे ।।
त्रय इत्यादिकोक्तिस्तु नियमार्थेति निश्चयः ।। १६२ ।। 
व्याख्याने प्रस्तुते त्वस्मिन्नविद्यायाः समन्ततः ।।
कार्यकारणरूपेण तस्या एषोपसंहृतिः ।। १६३ ।। 
प्राणात्मना तदज्ञातं ब्रह्म कारणमुच्यते ।।
नामात्मना तु तन्मानं मनोरूपं च मीयते ।। १६४ ।। 
यतोऽविद्यैव सर्वेयं मनोवाक्प्राणलक्षणा ।। 
अतस्तचत्तत्त्वसंबोधात्ता जग्ध्वाऽमृतमश्नुते ।। १६५ ।। 
विज्ञातादन्यदेवैतदविज्ञातात्तथा पृथक् ।।
ब्रह्मैतदुभयं जग्ध्वा पूर्णमेवावशिष्यते ।। १६६ ।। 
विज्ञातादिविदं भोगैर्वागाद्या देवता नरम् ।। 
षिज्ञातादिस्वरूपेण तमवन्ति पृथक्पृथक् ।। १६७ ।। 
वागादयस्तावदुक्ताः संक्षेपेणाऽऽधिभौतिकाः ।।
तेषामेवाधिदैवेऽथ व्याख्या प्रस्तूयतेऽधुना ।। १६८ ।। 
अध्यात्ममधिभूतं च यस्या रूपं पुरोदितम् ।।
अधिदैवविवक्षायां तस्या वाच इदं वपुः ।। १६९ ।। 
अध्यात्ममधिभूतं च व्याख्याता याऽत्र वाक्पुरा ।।
वाचा सर्वाधिदैविक्या संव्याप्ता साऽविभागतः ।। १७० ।। 
तामसं कठिनं चोर्वी शरीरं वाच उच्यते ।।
अग्नेः प्रकाशरूपस्य साऽऽधारत्वेन संस्थिता ।। १७१ ।। 
अग्निस्तु सात्त्विकं रूपमाधेयत्वेन स क्षितौ ।।
वर्तते तामसे रूपे दैव्येवं द्विविधा हि वाक् ।। १७२ ।। 
अद्यात्ममधिभूतं च वागेकैवाऽऽधिदैविकी ।।
सामान्यव्यक्तिभेदेन ह्येकाऽनेका च सोच्यते ।। १७३ ।। 
इत्येवं केचिदिच्छन्ति तथाऽन्यादृगपीष्यते ।। 
तत्रैवं सति वाग्रूपे एवंव्याख्यातरूपके ।। १७४ ।। 
यावत्येषा च वागुक्ता तस्या इत्येवमादिना ।।
अध्यात्मादिपरिच्छिन्न या वाक्सा तावती मता ।। १७५ ।। 
वागध्यात्मेऽधिभूते च तावत्येषाऽऽधिदैविकी ।।
तेन तेन विशेषेण देवतैव यतो भवेत् ।। १७६ ।। 
एकैकत्राधिकारेऽग्निः स एव व्यवतिष्ठते ।।
पृथिव्यग्निस्वरूपेण क्वचिद्वागात्मना भवेत् ।। १७७ ।। 
यथोदितमिदं योज्यं मनःप्राणात्मनोरपि ।।
दैव्यां वाचि यदुद्दिष्टं तुल्यव्याख्यानहेतुतः ।। १७८ ।।
अध्यात्ममधिभूतं च प्रजा गीर्मनसोर्यथा ।।
अधिदैवेऽपि तद्वाच्यमित्यर्थः पर आगमः ।। १७९ ।। 
मनसश्चन्द्रभावो हि सर्वत्र श्रूयते स्फुटः ।।
तस्याऽऽदित्येन संबन्धः कस्मादत्राभिधीयते ।। १८० ।। 
विवक्षितत्वादैक्यस्य मनोबुद्ध्योरतः श्रुतिः ।।
आदित्येनैव संधत्ते मनश्चन्द्रमसा न तु ।। १८१ ।। 
प्रसवाधिकृतेश्चात्र सावित्रः प्रसवस्ततः ।।
सवित्रैवाभिसंबन्धो मनसस्तेन शस्यते ।। १८२ ।। 
अनुग्रहव्यपेक्षायां मनसश्चन्द्रमा भवेत् ।।
अधिदैवं तथाऽऽदित्यश्चक्षुषो देवता मता ।। १८३ ।। 
अग्निरेव यतः सर्वप्रकाशो जगतीष्यते ।।
रूपाणां प्रविभागश्च त्वष्टृषाकनिबन्धनः ।। १८४ ।। 
तयोर्गीर्मनसोरेवं प्रकाशप्रसवात्मनोः ।।
प्राग्यथोक्तात्मनोर्योगात्प्राणोऽभूदन्तरिक्षगः ।। १८५ ।। 
प्राणोऽभवद्यथाऽध्यात्मे प्रजा वाक्स्वान्तयोस्तथा ।।
प्राणस्यैवाधिदैवेऽपि प्रसवोऽयमिहोच्यते ।। १८६ ।। 
नान्नत्रयं व्यपेक्ष्येह जन्म प्राणस्य कथ्यते ।।
किंतु पाङ्त्कक्रियापेक्षं प्राणजन्माभिधीयते ।। १८७ ।। 
स यथाऽऽध्यात्मिके देहे प्राणस्तद्वत्प्रजापतेः ।।
अन्तरिक्षगतः प्राणः स एष परमेश्वरः ।। १८८ ।। 
यतोऽसपत्नस्तेनायमिन्द्र इत्यभिधीयते ।।
ननु वाङ्भनसे सतोऽस्य तत्कुतोऽस्यासपत्नता ।। १८९ ।। 
नैवं वाङ्भनसे यस्मात्प्राणवृत्त्यैव जीवतः।।
यदनेनान्नमत्तीति तस्मादेत इतीरणात् ।। १९० ।। 
प्राणस्यैव यतो वृत्ती उक्ते वाङ्भनसे अपि ।।
प्राणस्यातोऽद्वितीयत्वं ततश्चेन्द्रत्वमेव च ।। १९१ ।। 
न सपत्नो भवत्यस्य योऽसपत्नं विवेद हि ।।
असपत्नमुपासीनः ससपत्नः कुतो भवेत् ।। १९२ ।। 
उक्ता पाङ्लानुरोधेन वाङ्भनःप्राणसंश्रया ।।
अन्नत्रयविभागेन प्रक्रिया त्वधुनोच्यते ।। १९३ ।। 
अध्यात्ममधिभूतं च तथा चैवाधिदैवतम् ।।
उक्ता वागादयः सर्व समा एवेति  गृह्यताम् ।। १९४ ।। 
साम्यं केन प्रकारेणेत्यनन्ता इत्यतोऽवदत् ।। १९५ ।। 
नन्वध्यात्मेऽधिभूते च परिच्छिन्नाः पुरोदिताः ।।
वागादयस्त्विह कथमनन्ता इत्युदीरणम् ।। १९६ ।। 
नैतदेवं यतोऽनन्ताः सर्वे भावा यथोदिताः ।।
वाचा सर्वाधिदैविक्या लोकादेरप्यनन्तता ।। १९७ ।। 
अधिकारपरिच्छेदे सर्वं यस्मात्समाप्यते ।।
नासंहतायाः कर्तृत्वं देवतायाः स्वतोऽपरैः ।। १९८ ।। 
स्वाधिकारविनिष्पत्तौ देवता देवतागणम् ।।
सर्वमेवाऽऽत्मसात्कृत्वा तत्तत्कार्यं करोति हि ।। १९९ ।। 
आभूतसंप्लवस्थानमानन्त्यं चेह गृह्यते ।। 
कर्मकार्यस्य हि सतो मुख्यानन्त्यं न युक्तिमत् ।। २०० ।। 
एवं सतीह योऽनन्तानुपास्ते सततोद्यतः ।।
सोऽनन्तमेव वागादिलोकमाप्नोति मानवः ।। २०१ ।। 
उपास्तेऽन्तवतो यस्तु सोऽन्तवन्तमवाप्नुते ।।
लोकं यतस्ततोऽनन्तमेत्यनन्तात्मभावनात् ।। २०२ ।। 
अधिकारो द्वयोरत्र प्रकृतः पाङ्त्ककर्मणः ।।
प्रक्रियाऽन्नत्रयस्यापि विभागः प्रकृतस्तथा ।। २०३ ।। 
तत्राधिदैवमुक्तानि त्रीण्यन्नानि विभागशः ।। 
सोपासनानि पाङ्त्कस्य वक्तव्यमवशिष्यते ।। २०४ ।। 
अधिदैवे त्रयं तूक्तं मनोवाक्प्राणलक्षणम् ।।
पाङ्त्कस्य कर्मणः कार्यं नोक्तं वित्तं च कर्म च ।। २०५ ।। 
पाङ्त्कस्य कर्मणः कार्यं न तावदवगम्यते ।। 
पाङ्त्कत्वसिद्धये यावन्नोच्येते वित्तकर्मणी ।। २०६ ।। 
लोककालात्मको देवो विराट्संज्ञः प्रजापतिः ।।
तस्याधिलोकमात्मोक्तो योऽयमन्नत्रयात्मकः ।। २०७ ।। 
अधिकालं तु योऽस्याऽऽत्मा सोऽयं चन्द्रमसोच्यते ।।
पक्षमासर्तुवर्षादेः स कर्ता कर्मणोऽनिशम् ।। २०८ ।। 
हानिवृद्धिस्वभावेन वित्तं चाप्यत्र लक्ष्यते ।।
कलाकाष्ठालवाद्यात्मा विश्वं विपरिणामयन् ।।
प्राणपिण्डात्मकः काल आ महाप्रलयात्स्थितः ।। २०९ ।। 
यैकाऽवशिष्यते तस्य कला पक्षक्षये तथा ।।
प्रविश्य प्राणभृत्सर्वं पक्षतो जायते पुनः ।। २१० ।। 
रात्रौ यस्मात्स एतस्यां प्रविश्याऽऽस्ते प्रजापतिः ।।
प्रामभृन्निखिलं तस्माद्धिंसां तस्यां परित्यजेत् ।। २११ ।। 
कलाभिरस्तः कृत्ताभिः कृकलास इति स्मृतः ।।
हिसां न कुर्यात्तस्यापि किंन्वनारब्धहिंसनम् ।। २१२ ।। 
सामिप्रमापितस्यापि रात्रौ तस्यां विवर्जयेत् ।। 
प्राणभृद्धिंसनं यत्नात्किंन्वनारब्धपी़डनम् ।। २१३ ।। 
कृकलासे प्रसिद्धा या हिंसा प्राणभृतां स्वतः ।।
तामप्यत्र न कुर्वीत किमु वक्तव्यमन्यतः ।। २१४ ।। 
एतस्या एव पूजायै देवताया निषेधनम् ।।
प्राणभृद्धिंसनस्येह नान्यदस्य प्रयोजनम् ।। २१५ ।। 
स्मृतावपि निषिद्धेयं हिसा पर्वसु कर्मिणाम् ।।
विशिष्टफलंसगत्या इहोक्तिः सत्यवद्भवेत् ।। २१६ ।। 
केवलज्ञानमात्रेण मा भूत्र्र्यन्नात्मकं फलम् ।।
परात्मज्ञानवत्तस्मात्तस्योपासनमुच्यते ।। २१७ ।। 
वित्तमेव कला मे स्युः कल्पयित्वा ध्रुवां स्वयम् ।।
इत्युपासीत यः सोऽथ कलात्मानं प्रपद्यते ।। २१८ ।। 
यथोक्तगुणकं विद्वानुपासीत प्रजापतिम् ।।
आरोप्याऽऽत्मशरीरेऽस्मिंस्तत्साधर्म्येण संततम् ।। २१९ ।। 
वित्तमेव कलास्तस्य तद्धान्युपचयौ क्रिया ।।
ध्रुवाऽस्य देह एवायं जीवन्स्यात्षोडशी कला ।। २२० ।। 
सोऽकामयत जायेति साधनान्येव नः श्रुतिः ।।
अब्रवीन्न तु तत्साध्यं तदुक्त्यर्थं परा श्रुतिः ।। २२१ ।।
साधनोक्त्यैव तत्साध्यं यदि नामावसीयते ।।
विशिष्टफलसंबन्धो न तथाऽपि प्रतीयते ।। २२२ ।। 
पुत्रादिसाधनानां स्यादुत्पत्त्यादिसमन्वयात् ।।
साध्यं लोकत्रयमतस्त्रयो वावेति च श्रुतिः ।। २२३ ।। 
त्रय एव यतो लोकाः साध्याः पुत्रादिसाधनैः ।।
तन्मुमुक्षुरतो मुक्त्यै त्यजेत्सर्वैषणा ययिः ।। २२४ ।। 
अन्यथैवाभिसंबन्धं केचिदत्र प्रचक्षते ।। 
ज्ञानादेव पुमर्थप्तेर्निष्फले  सुतकर्मणी ।। २२५ ।। 
निःशेषफलसंप्राप्तेर्दर्शनादेव केवलात् ।। 
सुतादिना न तर्ह्यर्थ्यो नापि स्यात्पङ्त्ककर्मणा ।। २२६ ।। 
तयोरिहार्थवत्त्वाय त्रयो वावेति भण्यते ।।
परीक्ष्यैतत्परिग्राह्यं न तु निर्युक्तिकं बुधैः ।। २२७ ।। 
स्वफलेऽन्यानपेक्षाणां साधनानां समुच्चयः ।।
न युक्तोनिरपेक्षत्वाद्गमनेक्षणयोरिव ।। २२८ ।। 
अन्यापेक्षाणि चेद्दद्युः कर्मैकत्वं तदा भवेत् ।।
समुच्चितिर्न चैकस्य रुद्रेणापि समर्थ्यते ।। २२९ ।। 
तन्तुवीरणमृद्दारुसाधनानां पृथक्त्वतः ।। 
पटादिकार्यनिष्पत्तौ न तेषां स्यात्समुच्चयः ।। २३० ।। 
तुरीवेमशलाकादेः स्वकार्येऽन्योन्यसंहतेः ।।
समुच्चितिरयुक्तेयं तदाऽप्येकत्वहेतुतः ।। २३१ ।। 
लोकत्रयस्य संप्राप्तिर्विद्ययैवेति चेन्मतम् ।।
तस्याः सर्वाप्तिहेतुत्वान्नैतदेवं पृथक्त्वतः ।। २३२ ।। 
प्रत्येकं भिन्नसाध्यं हि पुत्राकर्मादिसाधनम् ।। 
एकाकिन्या न तत्साध्यं विद्ययैवेति निश्चितिः ।। २३३ ।। 
पुत्रेणैवेत्यतो वक्ति साधनान्तरनिह्नुतिम् ।।
ज्योतषेत्यत्र संचोद्य परिहारं प्रचक्षते ।। २३४ ।। 
प्राप्त्यतिक्रमसंभित्तेर्विषयप्रविभागतः ।। २३५ ।। 
नैतदेवं यतो नेह पुत्रोत्पत्त्यतिरेकतः ।।
साधनान्तरजय्योऽयं लोकोऽतश्चोदितं न सत् ।। २३६ ।। 
ज्योतिष्टोमेन संप्राप्तिर्भोगायैव तु तत्कृतः।।
सुतेनातिक्रमोऽप्राप्तेः प्राप्तो निर्विषयस्ततः ।। २३७ ।। 
यद्येवं तर्हि संत्याज्यं ज्योतिषेति वचः श्रुतम् ।।
मैवं मनुष्यलोकस्य यतस्तत्राऽऽप्तिरिष्यते ।। २३८ ।। 
प्राप्तस्य ज्योतिषा तस्य पुत्रेणातिक्रमो जयः ।।
इति निर्युक्तिकं कैश्चिद्व्याख्यानं यत्नतः कृतम् ।। २३९ ।। 
जय्य एव सुतेनायं लोक इत्यवधार्यते ।।
ज्योतिषाऽपि स चेज्जेयो जीयतां न निषिध्यते ।। २४० ।। 
नरलोकः सुतेनायं जय्य एवेति भण्यते ।।
एवेत्ययोगावच्छित्तौ नान्ययोगव्यपेक्षया ।। २४१ ।। 
अतिक्रमो जयार्थश्चेत्सामर्थ्यादेव सिद्धितः ।।
पितृलोकाद्यसंप्राप्तेस्तत्रातिक्रमगीर्वृथा ।। २४२ ।। 
नापुत्रस्येति निःशेषलोकाप्तौ साधनं सुतः ।।
श्रूयते मन्दपालादि तथा चात्र निदर्शनम् ।। २४३ ।। 
श्रुतं साध्यं समुल्लङ्ध्य नातोऽन्यात्कामजं फलम् ।।
प्रत्यग्विविदिषाऽन्यत्र कर्मणां श्रूयते फलम् ।। २४४ ।। 
किंच भुक्त्वाऽथवाऽभुक्त्वा ज्योतिष्टोमफलं नरः ।।
अतिक्रामेदिमं लोकं नोभयत्रापि युज्यते ।। २४५ ।। 
भुक्त्वाऽतिलङ्घनं तावद्विनाऽपि सुतजन्मना ।।
निःशेषकर्मकार्याणां भोगेनैव समाप्तितः ।। २४६ ।। 
परब्रह्मात्मविज्ञानजन्मनाऽपि हि कर्मणाम् ।।
नाभुक्त्वा फलमाप्नोति निर्वतिं परमां नरः ।। २४७ ।। 
नैरर्थक्यप्रसक्तिश्च ज्योतिष्टोमादिकर्मणः ।।
न चेद्भुक्तं फलं तस्य तदभावेऽपि चात्ययः ।। २४८ ।। 
चन्द्रलोकादिसंप्राप्तिः श्रूयते कर्मणः फलम् ।।
पुण्यलोका भवन्तीति तथाच श्रुतितः स्फुटम् ।। २४९ ।। 
सुतजन्मादिभिश्चेत्स्यात्सर्वकर्मफलात्ययः ।।
परब्रह्मैकविज्ञानं निष्फलं वः प्रसज्यते ।। २५० ।। 
अनुच्छित्तिश्च भोगेन स्पष्टं श्रुतिवचः श्रुतम् ।।
धिया धियेति वाक्येन भोगादेव क्रियोत्थितेः ।। २५१ ।। 
कर्मणा पितृलोकाप्तिर्नाश्रुतेरन्यसाधना ।। 
कर्मैवोपास्तिरूपं यत्तद्विद्येत्यत्र भण्यते ।। २५२ ।। 
देवलोकाप्तिसंबन्धाद्देवताविषयैव सा ।।
विद्या न तु निरस्तान्यप्रत्यङ्मात्रैकगोचरा ।। २५३ ।। 
मनुते यन्न मनसा मनो येन मतं सदा ।।
तदेव विद्धि ब्रह्मेति न त्विदं यदुपासते ।। २५४ ।। 
उपासिक्रियया व्याप्तिरब्रह्मत्वस्य लक्षणम् ।।
इति श्रुत्यैव निर्दिष्टं नोपास्यं ब्रह्म तेन नः ।। २५५ ।। 
विद्यया देवलोकाप्तिः श्रुतत्वादेव कारणात् ।।
नैवकाराभिसंबन्धादेवेत्यत्र न संगतिः ।। २५६ ।। 
भूयःफला यतो विद्या पूर्वाभ्यां तेन सादराः ।।
विद्यामेव प्रशंसन्ति न तथा पुत्रकर्मणी ।। २५७ ।। 
लोकानां श्रेष्ठ इति च न चेदाप्तिर्विवक्षिता ।।
सर्वलोकेष्विदं वाक्यमत्यये दुर्घटं भवेत् ।। २५८ ।। 
अत्ययश्चेदभिप्रेतः पुत्रोत्पत्त्यादिभिस्रिभिः ।।
अपास्तर्णोऽथ स कथं कर्मस्वेष नियुज्यते ।। २५९ ।।
ऋणानि त्रीण्यपाकृत्य मनो मोक्षे निवेशयेत् ।।
इति पूर्वाश्रमे वासो ध्वस्तर्णस्य निषिध्यते ।। २६० ।। 
यथाऽनपाकृतर्णस्य मोक्षेच्छा वार्यते तथा ।।
अनधीत्य द्विजो वेदानित्यादिवचनान्मनोः ।। २६१ ।। 
इष्ट्वेति च तथा क्त्वान्तश्रवणात्पूर्वकालता ।।
नीत्वा समाप्तिं कर्माणि फलवन्त्यफलानि च ।। २६२ ।। 
शुद्धधीः प्रव्रजेत्पश्चाद्विरक्तः कर्मणां फलात् ।।
इत्यनुक्रमसंन्यासे संप्रत्तिरुपदिश्यते ।। २६३ ।। 
योऽनुक्रमेणेति तथा श्रुतौ स्पष्टमिदं वचः ।। २६४ ।।
अननुक्रमसंन्यासे न संप्रत्तिक्रियेष्यते ।। 
पुत्रे सत्येव सा यस्मान्नास्त्यसौ ब्रह्मचारिणः ।। २६५ ।। 
यद्यपुत्र इति वचः संभवे सति युक्तिमत्।।
निरस्तदारसंबन्धे न तु स्याद्ब्रह्मचारिणि ।। २६६ ।।
ब्रह्मचर्यादेवेत्यादिवाक्यानि शतशः श्रुतौ ।।
श्रूयन्ते तु ऋणवचो विरोधात्स्यादपस्मृतिः ।। २६७ ।। 
वेदाहमितिमन्त्रोक्तेस्तमेवेत्यवधारणात् ।।
निषेधान्नान्य इत्युक्तेर्न मुक्तिः सुतजन्मतः ।। २६८ ।। 
न तत्र दक्षिणा यन्ति विद्ययैव तदाप्यते ।।
इति न्याय्यं श्रुतेर्वाक्यं कस्मान्नाऽऽद्रियतेऽञ्जसा ।। २६९ ।। 
संन्यासमेवोपक्रम्य संप्रत्तिः श्रूयते श्रुतौ ।।
यथाऽन्यत्र तथेहापि कस्मान्नाभ्युपगम्यते ।। २७० ।। 
सर्वकर्मनिवृत्तिर्हि जीवतोऽत्र विधीयते ।।
एकमेव व्रतमिति संन्यासिन्येव युक्तिमत् ।। २७१ ।। 
लब्धत्र्यन्नात्मकफलो भावनाज्ञानकर्मभिः ।।
संन्यस्तशेषकर्मा सन्बोध्यतेऽजातशत्रुणा ।। २७२ ।। 
नामरूपक्रियादेहः सर्वोऽस्मीत्यभिमानवान् ।।
अतत्त्वज्ञोऽधिकार्यत्र विद्याया उपवर्ण्यते ।। २७३ ।। 
अयं लोकश्च पुत्रेण यादृशेन च जीयते ।।
तादृक्पुत्रोऽत्र वक्तव्य इत्यारब्धोत्तरा श्रुतिः ।। २७४ ।। 
पुत्रकर्मपरज्ञाननृपित्रमरलोकतः ।।
व्याख्यातो नियमोऽन्योन्यं फलसाधनसंगतेः ।। २७५ ।। 
पुत्रकर्मार्थमात्रत्वान्न पृथक्साधनान्तरम् ।।
जाया मानुषवित्तं च कर्मैकार्थत्वकारणात् ।। २७६ ।। 
स्वरूपलाभमात्रेण साधनत्वं निगच्छतः।।
कर्मज्ञाने सुतस्तस्य साधनत्वं व्रजेत्कथम् ।। २७७ ।। 
इत्येवमभिसंवन्धो वक्तुर्भाष्यकृतः स्फुटः ।।
अस्मदुक्ताविरोधीति तेन नेहातियत्यते ।। २७८ ।। 
पुत्रश्चेदनुशिष्टः स्याल्लोकस्तेनैव जीयते ।।
नान्येन कर्मणाऽत्रार्थो नृलोकजयसिद्धये ।। २७९ ।। 
पुत्रस्यैवावधृतस्य एवकारो भवेदयम् ।।
पितृदेवलोकसंप्राप्तिः श्रुतेहान्यैश्च साधनैः ।। २८० ।। 
व्याख्यानमिदमेवात्र विदोषं दोषवत्परम् ।।
इदमेव ततो ग्राह्यं न तु यद्दोषवन्मतम् ।। २८१ ।। 
अथानन्तरमेवोक्तात्कर्मोपासनचेष्टितात् ।।
अतस्तत्फलनिष्पत्तेः संप्रत्तिः संविधीयते ।। २८२ ।। 
यतो मनुष्यलोकोऽयं विशिष्टसुतसाधनः ।।
तस्मात्संप्रत्तिकर्मेह वक्तव्यं तत्फलार्थिने ।। २८३ ।। 
विदुषैव तु कर्तव्या संप्रत्तिर्नाविपश्चिता ।।
यतोऽतः सूत्रिता नेयं सूत्रकृद्भिरनित्यतः ।। २८४ ।। 
संप्रत्तिरिति नामैतदात्मसंस्कारकर्मणः ।।
प्रतिपत्तिक्रिया वा स्यादातुरन्यासदर्शनाम् ।। २८५ ।। 
प्रैष्यन्निति च कालोऽस्य कर्मणोऽत्र विधीयते ।।
जातकादिपरिज्ञानाज्ज्ञातुं कालोऽपि शक्यते ।। २८६ ।। 
मुमूर्षुश्च पिता पुत्रमथाऽऽहूयानुमन्त्रयेत् ।। 
त्वं ब्रह्मेत्यादिभिर्वाक्यैः सोऽपि प्रत्याह बोधितः ।। २८७ ।। 
कर्मभ्यः प्रव्रजिप्यन्वा प्रैष्यन्नित्यभिधीयते ।।
धातूपसर्गयोर्मुख्यस्तथाऽर्थोऽप्याश्रितो भवेत् ।। २८८ ।। 
अहं ब्रह्मोति पितरं पूर्वमेवोपशिक्षितः ।।
प्रतिवक्तुं न शक्तः स्यान्न चेत्प्राक्शिक्षितो भवेत् ।। २८९ ।। 
पुत्रानुमन्त्रणस्यार्थं व्याचष्टे स्वयमेव नः ।।
श्रुतिस्तिरोहितार्थत्वान्मन्त्राणामित्यतोऽवदत् ।। २९० ।। 
अनूक्तं यदधीतं स्याद्यच्चाध्येतव्यमिष्यते ।।
यच्चानधीतं तस्योक्तौ ब्रह्मेत्यत्रैकता भवेत् ।। २९१ ।। 
त्वं ब्रह्मेतीह वाक्यार्थो ह्ययमत्र विवक्षितः ।।
अध्येतव्यार्थनिप्पत्तिस्त्वनिष्पत्त्या मया कृता ।। २९२ ।। 
यावन्मत्कर्तृकं क्रिंचिन्मानेन प्रतिपाद्यते ।।
त्वत्कर्तृकं तदस्त्वत्र पितुरेवं विवक्षितम् ।। २९३ ।। 
लोकोक्त्यैव हि यज्ञानां तत्फलत्वाहहे सति ।। 
नित्ययज्ञगृहीत्यर्थं के च यज्ञा इतीरणम् ।। २९४ ।। 
ब्रह्मेत्यादिपदार्थोऽयमुक्तस्तावत्समासतः ।।
त्वं ब्रह्मेति तु वाक्यार्थः श्रुत्येदानीं विभाव्यते ।। २९५ ।। 
एतावदेव कर्तव्यं गृहिणेहाधिकारिणा ।।
वेदा यज्ञाश्च लोकाश्च नातोऽन्योऽर्थोऽवशिष्यते ।। २९६ ।। 
यथोक्तार्थचिकीर्षुः संस्तन्मयस्तत्क्रतुः स्वतः ।।
इतोऽधिकारबन्धान्माऽभुनजत्पालयेदिति ।। २९७ ।।
चेतस्याधाय वाक्यार्थमिममाह पिता सुतम् ।। 
त्वंब्रह्मेत्यादिवाक्यानां नातोऽन्योऽर्थो विवक्षितः ।। २९८ ।। 
यत उक्तं चिकीर्पुः सन्ननुशिष्टश्च तादृशः ।।
अतो लोकहितार्थं तं पुत्रमाहुर्मनीषिणः ।। २९९ ।। 
अऩुशिष्टो यतः पुत्रः पित्रैवैति समर्थताम् ।।
अनुशिष्टमतो लोक्यं पुत्रमाहुर्विपश्चितः ।। ३०० ।। 
पितरश्चात एवैनमनुशासति सत्सुतम् ।।
अनुशिष्टेन पुत्रेण लोक्यं स्यामिति यत्नतः ।। ३०१ ।। 
संक्रामितात्मभारोऽपि नाग्निहोत्रं परित्यजेत् ।।
इत्येतत्कर्मरागोक्तं निष्प्रमाणं न गृह्यते ।। ३०२ ।। 
संप्रत्तिलिङ्गात्संन्यासविधिरत्र विवक्षितः ।।
निःशेपोपनिषन्मानमेकं ज्ञानमितीष्यते ।। ३०३ ।। 
त्र्यन्नात्मभावसंप्राप्तेर्जीवतैव कृतत्वतः ।। 
साधनानां फलान्तत्वात्संन्यासः किं निवार्यते ।। ३०४ ।। 
यावज्जीवश्रुतीप्राप्तेर्न चेत्तत्याग इष्यते ।।
प्रयोगावसितेर्नैव जरिणोऽधिकृतिर्न च ।। ३०५ ।। 
प्रातर्देशावसानत्वादाग्निहोत्रादिकर्मणः ।।
नित्यानामपि संन्यासः कर्मणां स्यात्तदैव तु ।। ३०६ ।। 
संक्रामितात्मभारस्य त्वं ब्रह्मेति वचोऽर्थवत् ।।
तदा स्यात्सर्वकर्माणि यदि संन्यस्य तिष्ठति ।। ३०७ ।। 
सर्वात्मकार्यनिचयपुत्रसंक्रामितत्वतः ।।
न चेत्तित्यक्षितं सर्वं प्रतिप्रसवगीर्भवेत् ।। ३०८ ।। 
कौषीतकिश्रुतौ तद्वद्गृहस्थस्यैव जीवतः ।।
संन्यासः श्रूयते स्पष्टः पुत्रैश्वर्ये सुखं वसेत् ।। ३०९ ।। 
संन्यस्य सर्वकर्माणि सर्वदोषानपानुदन् ।।
इत्यादि मनुनाऽप्युक्तं तद्विरुद्धं च भण्यते ।। ३१० ।। 
उपास्तिफलमेवास्य पितुर्यद्वदिहोच्यते ।।
प्रतिप्रसूयते कस्मान्नाग्निहोत्रादिकं तथा ।। ३११ ।। 
एकमेवेत्यवधृतेर्युक्तं प्राणव्रतं पितुः ।।
सेस्कारकत्वात्तस्यैव न तदन्यदिहेष्यते ।। ३१२ ।। 
म्रियते स यदैवंवित्पुत्रसंक्रामितक्रतुः ।।
क्रत्वञ्जितैस्तदै प्राणैः सह पुत्रं विशत्ययम् ।। ३१३ ।। 
प्रागात्मक्रतुसंक्रान्तेरभूद्यादृक्क्रतुः पिता ।।
स तादृक्क्रतुविम्वोऽस्य संक्रान्तः स्वसुते पितुः ।। ३१४ ।। 
जलार्कस्येव संक्रान्तिः स्वाभासभ्रमकारणात् ।।
परोपाधिनिमित्तैव कौटस्थ्यात्प्रत्यगात्मनः ।। ३१५ ।। 
क्रत्वञ्जितधियो यद्वत्स्वात्मदेहस्य साक्षिता ।।
तद्वत्पुत्रादिदेहेपु मोहान्नानात्मविभ्रमः ।। ३१६ ।। 
स्वाधिकारसुतावेशात्पितैवाऽऽविशतीत्यतः ।।
स्वयं निरधिकारस्तु दैवप्राणोऽवतिष्ठते ।। ३१७ ।। 
आध्यात्मिकेन देहेन न्यूनकार्यसमाप्तये ।।
पिता पुत्रेण कुर्वाण आस्ते तत्फलभुक्स्वयम् ।। ३१८ ।। 
दैवसाधनसंपन्नः पुत्र एवावतिष्ठते ।।
पिता तु तत्फलात्मैव न तु साधनरूपभृत् ।। ३१९ ।। 
नाकारि कार्यं यत्पित्रा स्वाधीत्यदि प्रमादतः ।।
तत्पूरणात्पितुस्राणात्पुत्र इत्यभिधीयते ।। ३२० ।। 
संपूर्णस्वात्मकार्योऽयं पिता दैवात्मना स्थितः ।।
पितुः सामिकृतं कार्यं पूरयन्वर्तते सुतः ।। ३२१ ।। 
मृतेरुच्छिद्यते लोकः साधनोच्छित्तिहेतुतः ।।
पितुरित्यपि नाऽऽशङ्का कार्या यस्मात्स एव तु ।।
पुत्रेणैव शरीरेण कुर्वन्नास्ते नवं नवम् ।। ३२२ ।। 
पुत्रेणैवेत्यतो वक्ति नित्याधिकृतिसिद्धये ।।
जयतीमं पिता लोकमेवंभूतेन सूनुना ।। ३२३ ।। 
न त्वात्मलाभमात्रेण जयः स्याज्ज्ञानकर्मवत् ।। 
पुत्राधिकारनुत्त्यर्थमथशब्दः प्रयुज्यते ।। ३२४ ।। 
कृतसंप्रत्तिकं दैवाः प्राणा वागादयः समम् ।।
पितरं संविश्न्त्युक्ताः सदातद्भावभावितम् ।। ३२५ ।। 
पृथिव्यै चैनमित्यादि तद्व्याचष्टे यथा तथा ।।
हेत्वर्थो वाऽथशब्दोऽयं यस्मात्संक्रामितक्रतुः ।। ३२६ ।। 
तद्वियोगादतो दैवा आविशन्ति यथोदिताः ।। ३२७ ।। 
श्रुतिस्था या हि वाक्तस्याः पञ्चमीयं परा भवेत् ।।
ततो लब्धात्मलाभायाः प्रथमा जन्महेतुतः ।। ३२८ ।। 
वाचं संश्रुत्य वाक्यस्थां चिनुते भावनामयीम् ।।
उपादानमतः श्रौती स्याद्वाणी भावनात्मनः ।। ३२९ ।। 
न हि वस्तु स्वतःसिद्धमन्यत्स्यात्परमात्मनः ।।
सदेवेत्यादिकं शास्रं बाधितं स्यात्तथा सति ।। ३३० ।। 
धिया धियेति कार्यत्वं कृत्स्नस्य जगतः स्वयम् ।।
श्रुत्यैव स्पष्टमाख्यातं नातोऽभिव्यक्तिरिष्यते ।। ३३१ ।। 
आर्तश्रुतेश्च प्राणादि वाचारम्भणशस्रतः ।।
नाऽऽत्मवत्स्यात्स्वतःसिद्धमुत्पत्त्यादिश्रुतेस्तथा ।। ३३२ ।। 
कर्तृभिः क्रियते तस्माद्भावनाज्ञानकर्मभिः ।।
त्र्यन्नात्मकमिदं विश्व नातोऽभिव्यक्तिरिष्यते ।। ३३३ ।।  
ब्रह्मैवेदं तथाऽऽत्मैव पुरुषश्चेति चाऽऽगमः ।।
एवं सत्यर्थवान्नः स्यादन्यथा स्यादनर्थकः ।। ३३४ ।। 
पुत्रकर्मापरज्ञानसाधनान्यपरे जगुः ।।
मनुष्यलोकपित्रमरलोकेभ्यः स्युर्निवृत्तये ।। ३३५ ।। 
एवं मोक्षार्थतां तेषां पुत्रादीनां प्रचक्षते ।।
लोकव्यावृत्तिमार्गेण श्रुतिस्तेषां निषेधकृत् ।। ३३६ ।। 
काम्यमेवाखिलं पाङ्त्कं कर्मेत्येवं प्रकृत्य तु ।।
पुत्रादीनां स्वसाध्यार्थविनियोगोपसंहृतेः ।। ३३७ ।। 
संसारफलतैवातः पुत्रादेर्गम्यते श्रुतेः ।।
अविद्वद्विषयैवात ऋणश्रुतिरपीष्यते ।। ३३८ ।।
प्रजया किं करिष्याम इत्येवं च प्रवक्ष्यति ।।
नातो विदितवेद्यस्य कथांचित्स्यादृणश्रुतिः ।। ३३९ ।। 
व्यावृत्त्यर्थानि नैतानि पुत्रादीनि यथा तथा ।। 
पृथिव्यै चैनमित्याद्या स्वयं निर्वक्ति नः श्रुतिः ।। ३४० ।। 
न च त्र्यन्नात्मसंप्राप्तिः कैवल्यमिति युज्यते ।।
तस्या मेधातपोजत्वात्पौनःपुन्येन तच्छ्रुतेः ।। ३४१ ।। 
तथा क्षयश्रुतेस्तस्य यद्धैतदितिवाक्यतः ।।
पृथिवी शरीरमित्युक्तेः शरीरित्वं प्रजापतेः ।। ३४२ ।।
नामरूपक्रियात्वेन मोहकार्योपसंहृतेः ।। ३४३ ।।
कस्यचिन्मुक्तयेऽलं स्यात्कस्यचित्र्यन्नवित्तये ।।
सकृच्छ्रुतं वचोऽशक्तं विधातु द्वयमञ्जसा ।। ३४४ ।। 
भूर्यर्थता प्रकाशादेः प्रत्यक्षादेव कारणात् ।।
न त्वागमैकगम्येषु तथात्वमवसीयते ।। ३४५ ।। 
श्वेतोऽसौ धावतीत्यादेरनेकोक्तित्वकारणात् ।।
अनेकार्थावसायः स्यान्न त्वेवमिह युज्यते ।। ३४६ ।। 
निःशेषभूतात्मैकः सन्नधिदैवात्मना स्थितः ।।
भूतपापैरसंकीर्णो दैवं सुखमुपाश्नुते ।। ३४७ ।। 
सर्वभूतात्माभूतोऽसौ सर्वानन्यत्वदर्शनः ।।
जगदुत्पत्तिसंहारैः क्रीडन्निव विचेष्टते ।। ३४८ ।। 
वाक्च सा सर्वभूतानां श्रोत्रं त्वग्रसनं मनः ।।
घ्राणपादादयः सर्वे सर्वोपादानकारणात् ।। ३४९ ।। 
ज्ञानं सप्रतिघं यद्वत्कार्यं वाऽस्मासु दृश्यते ।।
नैवमीशस्य सर्वत्र पूर्वोक्तादेव कारणात् ।। ३५० ।। 
किंच सर्वाणि भूतानि तमवन्ति यथाबलम् ।।
इममर्थं श्रुतिर्वक्ति दृष्टान्तेन प्रयत्नतः ।। ३५१ ।। 
पूर्वजन्माभिनिर्वृत्तां यथैवावन्ति देवताम् ।। 
तथैवैवंभ्रवेदं भोगैः सर्वभूतानि सर्वदा ।। ३५२ ।। 
सर्वभूतात्मतापत्तिर्यद्येवंविद इष्यते ।।
संगतिर्भोतिकैर्न स्यात्तस्य दुःखादिभिः कथम् ।। ३५३ ।। 
नापरिच्छिन्नबुद्धित्वात्तस्य दुःखाद्युपप्लुतिः ।।
कुक्षिस्थाक्रिमिदुःखैर्नो न मनागपि संगतिः ।। ३५४ ।। 
अस्मादाद्यभिमानित्वे तस्यास्मद्दुःखसंगतिः ।।
तस्य कृत्स्नाभिमानित्वान्नास्मन्मात्राभिमानता ।। ३५५ ।। 
ईश्वरत्वाच्च तस्यास्मद्दुःखैर्न स्यात्समगमः ।।
अस्माकं दुःखसंप्राप्तिरनैश्वर्यकृतैव तु ।। ३५६ ।। 
इत्यादि हृदये कृत्वा न्यायं श्रुतिरुदाहरत् ।।
यदु किंचेति विस्पषृं प्रजादुःखनिषेधकृत् ।। ३५७ ।। 
यच्छोचन्ति प्रजाः सर्वा दुःखैराध्यात्मिकादिभिः।।
आसामेवाऽऽत्मभिः साकं तद्दुःखमुपयुज्यते ।। ३५८ ।। 
यथोक्तन्यायतो दुःखं न सार्धं देवतात्मना ।।
कृतनाशस्तथाच स्यादकृताभ्यागमस्तथा ।। ३५९ ।। 
पुण्यमेव कृतं यस्मात्पुण्यमेवामुमेत्यतः ।।
पापस्याकरणादेव नैति पापं कदाचन ।। ३६० ।। 
अग्निं न ढौकते शैत्यमग्निवस्तुस्वभावतः ।।
पाप्मानो देवतां तद्वद्देवतात्मस्वभावतः ।। ३६१ ।। 
सर्व एव समाः प्राणा इत्युक्तेः साम्यनिश्चितौ ।।
उपासने विकल्पेन प्राप्ते मीमांस्यते व्रतम् ।। ३६२ ।। 
दैववागादिसंपत्तिर्मृतस्य त्र्यन्नदर्शिनः ।।
जीवता किं व्रतं धार्यमिति मीमास्यतेऽधुना ।। ३६३ ।। 
सतात्मकर्यसंन्यासात्प्राप्ते नैष्कर्म्यरूपके ।।
प्राणव्रताविधानार्थे परो ग्रन्थोऽवतार्यते ।। ३६४ ।। 
बहूक्त्यैव तु सर्वेषां सिद्धं पूर्वमुपासनम् ।।
स यो हैतानिति ततो नेदं पूर्वमपेक्षते ।। ३६५ ।। 
वाक्स्वान्तयोः स्वरूपोक्तिर्वृथैव स्यात्पुरोदिता ।।
तयोरुपासनं नो चेत्प्राणवत्स्याद्विवक्षितम् ।। ३६६ ।। 
मृत्युना श्रमरूपेण ग्रस्ता वागादयो यतः ।। 
म्लोचन्त्यपि च श्राम्यन्ति तेन भग्नव्रताः स्मृताः ।। ३६७ ।। 
तद्रूपो मध्यमो वायुः श्रमास्तमयवर्जितः ।।
यतोऽभग्नव्रतस्तस्मात्तस्यैव व्रतमाश्रयेत् ।। ३६८ ।। 
प्राणे म्लोचन्ति वायौ च वागाद्यग्न्यादयो यतः ।।
प्राणस्यैव व्रतं धार्यमतो नान्यस्य कस्यचित् ।। ३६९ ।। 
प्राणैकालिङ्गनात्प्राणा यथा तन्नामरुपिणः ।। 
आसन्प्राणविदप्येवं प्राणात्मोपासनाद्भवेत् ।। ३७० ।। 
सर्वेन्द्रियेषु यावान्स्यात्परिस्पन्दः क्रियात्मसु ।।
प्राणस्यैव स विज्ञेयस्तेषां त्वर्थप्रकाशनम् ।। ३७१ ।। 
यथा वागादयस्तद्वदधिदैवेऽपि योजयेत् ।।
अग्न्यादिषु परिस्पन्दो वायोरेवेति निश्चयः ।। ३७२ ।। 
वागाद्यनुग्रहः सिद्धस्त्वग्न्यादेः कर्म केवलम् ।।
सर्वेन्द्रियाणामात्मैव प्राणः सर्गो लयस्तथा ।। ३७३ ।। 
प्राणरूपाभिधानाभ्यां ख्याता वागादयो यथा ।।
प्राणवित्संज्ञया ख्यातिं याति विद्वत्कुलं तथा ।। ३७४ ।। 
यश्चापि प्राणवित्स्पर्धी स्पर्धामनु स मृत्युवत् ।।
शोहमित्वा मृतिं याति द्विप्यान्नातोऽनवेदिनम् ।। ३७५ ।। 
ब्राह्मणोक्तार्थदार्ढ्याय श्लोको मन्त्रोऽनुकीर्त्यते ।।
यतश्चोदेति सूर्योऽसौ यत्र चास्तं निगच्छति ।। ३७६ ।। 
प्रश्नरूपमिदं वाक्यं यतः प्रत्युक्तिरुच्यते ।। 
प्राणादित्यदिना  भानोरुदयास्तमयौ कथम् ।। ३७७ ।। 
यदा वै पुरुषः शेते प्राणमप्येति वाक्तदा ।।
चक्षुः श्रोत्रं मनस्तद्वज्जायते तत एव च ।। ३७८ ।। 
अधिदैवतमप्येवं वायोरग्न्यादिसंभवः ।।
अप्ययश्च यथाऽध्यात्मं श्रेयान्प्रणस्ततोऽन्यतः ।। ३७९ ।। 
आत्मैव प्राणशब्दः स्यात्प्राणबन्धनवाक्यतः ।।
असदेवेदमित्युक्तेरात्मनो भानुसंभवः ।। ३८० ।। 
यत एव समुत्पत्तिस्तत्रैव प्रलयोऽपि च ।।
मृदो जातस्य कुम्भस्य न लयो वीरणादिषु ।। ३८१ ।। 
वागादिगणधारित्वाद्धर्मं वायुव्रतं विदुः ।।
चक्रिरे दध्रिरे धर्मं धारणं प्रकृतं यतः ।। ३८२ ।। 
अद्यापि क्रियते तैस्तत्कर्तारश्चापि तत्सुराः ।।
अध्रियन्त यममुर्हि तस्मिन्काले पराजिताः ।।
धर्मव्रतं तदेवाद्य ब्रिभ्रत्यग्न्यादयः शुभम् ।। ३८३ ।। 
अभग्नं मृत्युना यस्मात्प्राणस्यैव व्रतं ततः ।।
एकमेव व्रतं प्राणं चरेदा मरणात्सदा ।। ३८४ ।। 
प्राण्यादपान्यात्प्राणात्मा ह्युक्त्यादिष्वपि कर्मसु ।।
अन्तर्भावो यतोऽमीषां श्रोत्रादीन्द्रियकर्मणाम् ।। ३८५ ।। 
प्राणकर्मणि तेनैतदेकमेव व्रतं चरेत् ।। ३८६ ।।
प्राणापानात्मकं यस्माद्व्रतं प्राणैककर्तृकम् ।।
प्राण्यादपान्याच्च ततो नित्यमा मरणाद्बुधः ।। ३८७ ।। 
प्राणात्मनैव वागादिव्रतान्यापि चरेत्सदा ।।
वागाद्यासङ्गवत्तन्मां पाप्मा मा प्रापदासुरः ।। ३८८ ।। 
इत्येवमभिसंधिः सन्विद्वान्प्राणव्रतं चरेत् ।। 
प्राणव्रतं चेदारब्धं चिकीर्षेत्तत्समापनम् ।। ३८९ ।। 
अभ्यस्तेनाऽऽमृतेर्यस्मात्सायुज्यादि समश्नुते ।।
त्र्यन्नात्मदेवतायास्तु तस्मादेवं विधीयते ।। ३९० ।।  
इति श्रीबृहदारण्यकोपनिषद्भाष्यवार्तिके प्रथमाध्यायस्य पञ्चमं सप्तान्नब्राह्मणम् ।। ५ ।।  
अथ षष्ठं ब्राह्मणम् ।।
तद्धेदमित्यविद्याया उक्तं कार्यमशेषतः ।।
उक्तार्थस्यैव संक्षेपस्रयं वा इत्यथोच्यते ।। १ ।। 
अज्ञातैकात्म्यकार्यं तद्यदेतदभिशब्दितम् ।।
न तु  विध्वस्तसंमोहप्रत्यङ्भात्रसतत्त्वगम् ।। २ ।। 
एवमुक्ते विरक्तोऽस्मान्मुमुक्षुः श्रद्धयाऽन्विनः ।।
ब्रह्मज्ञानेऽधिकारी स्यात्कथं नामेति भण्यते ।। ३ ।। 
अविद्योत्थपुमर्थेभ्यो विमुखीभूतमानसः ।।
आत्मतत्त्वविजिज्ञासुस्तद्वयावृत्तो भवेन्नरः ।। ४ ।। 
बाह्यार्थबद्धधिषणः प्रत्यग्याथात्म्यवित्तये ।।
नालं विरोधात्पुरुषः पराञ्चीत्यागमोक्तितः ।। ५ ।। 
अविद्यामात्रहेतुत्वं न त्वैकात्म्यानुसारिता ।।
यथोक्तवस्तुनः कस्मादित्येतत्प्रतिपाद्यते ।। ६ ।। 
अज्ञातादात्मनः साक्षादभिव्यक्तिः पुरोदिता ।।
अहेतुफलरूपस्य नामरूपक्रियात्मभिः ।। ७ ।। 
नामाद्यात्मकतैवास्य ब्रह्मादेः स्थावरावधेः ।।
न तु वस्त्वन्तरं तत्स्याद्यथा तदिह वर्ण्यते ।। ८ ।। 
कारणत्वसमानत्वस्वात्मलाभत्वहेतुभिः ।।
नामाद्यात्मकतैतस्य प्रपञ्चस्य प्रसाध्यते ।। ९ ।। 
अनेकभेदसंभिन्नं यदेतद्व्याकृतं जगत् ।।
नामरूपक्रियातत्त्वमेतत्सर्वं प्रतीयताम् ।। १० ।।
त्रयं वा इदमित्येवं प्रतिज्ञार्थमिदं वचः ।।
हेतूक्तिरुत्तरो ग्रन्थस्तेषामित्यादिनोच्यते ।। ११ ।। 
वागित्यनेन शब्देन नादमात्रं विवक्ष्यते ।।
अपजुह्नूषितत्वात्तु नादोत्थस्य विकारतः ।। १२ ।। 
एषां नामविकाराणामुक्यं नादस्तदुत्थितेः ।।
सर्वनाम्नामतो नाद उक्थमित्यभिधीयते ।। १३ ।। 
तथा सामान्यतो वाचो विशेषाणां तदात्मता ।।
न हि निष्कृष्य सामान्याद्विशेषः कश्चिदीक्ष्यते ।। १४ ।। 
आत्मत्वाच्च तथा वाचो नाऽऽत्मीयोऽन्योऽवशिष्यते ।।
कार्त्स्येनैवाभिसंबन्धादात्मीयस्येह वस्तुतः ।। १५ ।। 
कार्यकारणगो भेदः प्राप्तो लोके य ईक्ष्यते ।।
अविचारितसंसिद्धः सोऽयं श्रुत्या निषिध्यते ।। १६ ।। 
एवं सति प्रमाणत्वमपूर्वार्थावबोधनात् ।।
अन्यथाऽतोऽनुवादः स्याच्छ्रुतेर्ज्ञातार्थबोधनात् ।। १७ ।। 
चक्षुषो विषयश्चक्षुःशब्देनेहाभिधीयते ।।
रूपाणामिति संबन्धाद्रूपात्मत्वात्तथैव च ।। १८ ।। 
यद्यद्धि रूप्यते किंचिच्छब्दस्पर्शादिकं धिया ।।
तत्तद्रूपमिति ज्ञेयं तैजसत्वाविशेषतः ।। १९ ।। 
त्वाष्ट्रमेव हि सर्वत्र तेजो रूपादिलक्षणम् ।।
तस्माद्विषयसामान्यं चक्षुःशब्देन भण्यते ।। २० ।। 
हेतुतज्जाविभागेन कार्यकारणहेतुतः ।।
वाचारम्भणशास्राच्च विकारानृततोच्यते ।। २१ ।। 
अन्तर्भावश्च सामान्ये विशेषाणामथोच्यते ।। 
सामान्यमेतत्सर्वेपां विशेषाणां समं हि तैः ।। २२ ।। 
न विशेषो न सामान्यं भेदतोऽभेदतोऽस्ति नः ।।
तथा रूपविशेषाणां रूपमात्रआत्मकत्वातः ।।
स्रग्वत्सर्पादिकान्यद्वद्रूपं सर्वं बिभर्ति हि ।। २३ ।। 
उक्तं समासतस्तावदेकत्वं नामरूपयोः ।।
कर्मणोऽपि तथैकत्वमधुना प्रतिपाद्यते ।। २४ ।। 
वाक्चक्षुःशब्दतो यद्वद्गृह्यते विषयस्तयोः ।।
आत्मनो विषयस्तद्वदात्मशब्देन गृह्यते ।। २५ ।। 
सर्वेन्द्रियपरिस्पन्दो व्यज्यते नः शरीरके ।।
शरीरविषयस्तस्मादात्मेत्यत्राभिधीयते ।। २६ ।। 
आत्मैव त्वस्य कर्मेति तथैवाभिहितं पुरा ।।
अतोऽत्र कर्मसामान्यं गृह्यते देहसंश्रितम् ।। २७ ।। 
नाम रुपं तथा कर्म यदेतत्र्रयमीरितम् ।।
एकमेव भवत्येतत्र्रयं सद्देहमात्रकम् ।। २८ ।। 
विकर्तृत्वेन कर्मात्र नामरूपात्मनोर्भवेत् ।।
कर्मणः साधनत्वेन नामरूपे व्यवस्थिते ।। २९ ।। 
रूपमेव प्रतिष्ठा स्यात्सर्वदा नामकर्मणोः ।। 
न हि रूपमनाश्रित्य विद्येते नामकर्मणी ।। ३० ।। 
प्राण एऴ प्रतिष्ठैवं सदा स्यान्नामरूपयोः ।।
प्राणैकात्म्याश्रयाद्यस्मादात्मलाभः सदा तयोः ।। ३१ ।। 
तद्वद्वागाश्रयत्वं च तयोः स्याद्रूपकर्मणोः ।।
वाचा प्रकाश्यमाने ते प्रयुज्येते यतः सदा ।। ३२ ।। 
आश्रयाश्रयिभावेन नामरूपक्रियात्मनाम् ।।
एकार्थानां सतां तेषां संहतिः स्याच्छरीरके ।। ३३ ।। 
एकः सन्नेष आत्माऽपि त्रयमेतत्प्रपद्यते ।।
नामरूपक्रियाभिन्नो देहोऽयं गृह्यते यतः ।। ३४ ।। 
एतन्मयोऽयमात्मेति तथा पूर्वं प्रपञ्चितम् ।।
एतावद्व्याकृतं सर्वं यदेतत्संहतं त्रिभिः ।। ३५ ।। 
तदेतत्खलु वैराजं नामरूपक्रियात्मकम् ।।
नामरूपात्मसत्त्येन च्छन्नं प्राणामृतं तु तत् ।। ३६ ।। 
प्राणशब्देन लिङ्गात्मा भण्यते करणात्मकः।।
पिण्डस्य मरप्मे नैतन्म्रियतेऽतोऽमृतं मतम् ।। ३७ ।। 
पृथिव्यबग्निभूतानि सत्संज्ञान्यत्र लक्षयेत् ।।
त्यत्संज्ञके तु विज्ञेये वाय्वाकाशे महात्मभिः ।। ३८ ।। 
सच्च त्यच्चेति तत्सत्त्यं पञ्चभूतात्मकं विदुः ।। 
करणायतनं स्थूलं वैराजं यत्प्रचक्षते ।। ३९ ।। 
अस्याप्यन्तर्गतः प्राणो विज्ञानात्मेति यं विदुः ।।
आ संसारात्स्थितः स्थास्नुः परिणामात्मकः सदा ।। ४० ।। 
यथाकर्म यथाज्ञानमुपादत्ते शरीरकम् ।। 
प्लुष्यादिना समोऽतोऽयं श्रुतावप्यभिधीयते ।। ४१ ।।
उपात्ताशेषभूतोऽयं यथोक्तोपात्तदेवतः ।।
कृत्स्नाविद्योत्थमानी च प्रत्यगज्ञानकारणात् ।। ४२ ।। 
हैरण्यगर्भे तत्त्वज्ञो वैराजे च शरीरके ।।
आबद्धात्माभिमानोऽयं गार्ग्योऽविद्यासमन्वितः ।। ४३ ।।
कृत्स्नसंसारमान्येष सर्वोऽस्मीति व्यवस्थितः ।।
ब्रह्मोपदेशविषयः श्रुत्यैवोत्थाप्यते जडः ।। ४४ ।। 
नामरूपाभिमानाभ्यां मर्त्याभ्याममृतः स्वयम् ।। 
प्राणः करणसंघातश्छन्नः संवेष्टितः सदा ।। ४५ ।। 
संप्रदायविदस्त्वत्र नानात्वैकत्ववादिनः ।।
भिन्नाभिन्नात्मकं ब्रह्म नामरूपादिवज्जगुः ।। ४६ ।। 
त्रयं सदेकमेव स्यादेकं सत्तद्यथा त्रयम् ।।
अनेनैवानुमानेन विद्याद्ब्रह्मापि तादृशम् ।। ४७ ।। 
दृगादिशक्त्यनेकत्वेऽप्येकमेव परं विदुः ।।
शक्तिशक्तिमतोरैक्यादद्वैतमिति भण्यते ।। ४८ ।। 
सास्नादिषु यथा गोत्वमभेदेन व्यवस्थिम् ।।
मिथः साम्नादयो भिन्ना गोत्वाभिन्नास्तथाऽपि ते ।। ४९ ।। 
भिन्नाभिन्नात्मना यद्वत्स्थूलेष्वर्थेषु दृश्यते ।।
सूक्ष्मेष्वपि तथा विद्यादनुमानबलाद्बुधः ।। ५० ।। 
परपक्षे न दृष्टान्तः कश्चिदप्युपलभ्यते ।।
भिन्नाभिन्नात्मकं तस्मात्सर्वं वस्त्विति निश्चयः ।। ५१ ।। 
अनुमानैकसिद्धत्वाद्भिन्नाभिन्नात्मवस्तुनः ।।
आगमेनात्र किं कार्यं लिङ्गसिद्धानुवादिना ।। ५२ ।। 
न चाऽऽगमस्य तात्पर्यमेवंभूतेस्ति वस्तुनि ।। 
अस्थूलं नेति नेतीति ज्ञाताज्ञातहुतेस्तथा ।। ५३ ।। 
विशेषात्मनिषेधाय तथा सामान्यरूपिणः ।।
क्षुरविश्वंभरौ श्रुत्या दृष्टान्तौ प्रतिपादितौ ।। ५४ ।। 
अन्त्या विशेषा दृष्टान्तः परपक्षेऽपि विद्यते ।। 
त्वत्पक्ष एव दृष्टान्तो यथा नास्ति तथोच्यते ।। ५५ ।। 
निःसामान्या विशेषाः स्युर्गोता तेभ्यो न चेद्धिरुक् ।।
अथ व्यावर्तते तेभ्यो गोत्वं ते खण्डवद्भवेत् ।। ५६ ।। 
व्यावृत्तं यदि भिन्नेभ्यस्त्वयाऽभिन्नगिरोच्यते ।।
व्यावृत्तं न विशेषश्चेत्यहो विद्याविचेष्टितम् ।। ५७ ।। 
अव्यावृत्तं विशेषेभ्यस्त्वथ सामान्यमुच्यते ।।
सामान्यस्य विशेषत्वाद्विशेषा एव केवलाः ।। ५८ ।। 
ऩ ह्याभिन्नधिया गोत्वं विशेषेषु प्रतीयते ।।
विशेषमात्रनिष्ठत्वाद्भिन्नाभिन्नं किमुच्यते ।। ५९ ।। 
अभेदः किं तयोर्योगः किं वैकात्म्यमभिन्नता ।।
नाभेदो मेषयोर्योगे यथा भिन्नौ तथा युतौ ।। ६० ।। 
व्यामिश्रं यदि वा शुद्धं गोत्वं भेदेषु गम्यते ।। 
नोभयत्रप्यभिन्नत्वमसाधारण्यसंस्थितेः ।। ६१ ।। 
भेदेषु चोपयुक्तं तद्गोत्वं यद्वा पृथक्स्थितम् ।।
सामान्यं वा विशेषो वा कोऽनयोरभिधीयताम् ।। ६२ ।। 
उपयुक्तं विशेषत्वादितरस्याप्यनन्वयात् ।।
भिन्नाभिन्नात्मतां नैति द्वैरूप्यासंभवात्तयोः ।। ६३ ।। 
वस्तुवृत्तं न सामान्यं न विशेषस्तथैव च ।।
अपेक्षामात्रतः सिद्धेर्व्योम्नि कार्ष्ण्योदिवृत्तवत् ।। ६४ ।। 
प्रत्यभिज्ञानतोऽभेदः खण्डमुण्डस्थगोत्वयोः ।।
एकाधिकरणज्ञानात्खण्डाद्यैस्तद्विभिन्नता ।। ६५ ।। 
भिन्नाधिकरणज्ञानान्नैवमप्यभिदा तयोः ।।
सामान्येऽभिन्नधीर्यस्माद्भिन्नेष्वेव तु भिन्नधीः ।। ६६ ।। 
प्रत्यक्षेणानुपात्तत्वान्न स्मृतिस्तदितीक्षणम् ।।
न हि प्रत्यक्षतोऽप्राप्तं स्मर्यते वस्तु किंचन ।। ६७ ।। 
सामानाधिकरण्यस्य विभिन्नार्थव्यपाश्रयात् ।।
अभेदधीः कथं तत्र विशेषणविशेष्ययोः ।। ६८ ।। 
अभिन्नवचसा भिन्नप्रतिषेधोऽभिधीयते ।।
प्राप्तस्य भिन्नरूपस्य शून्यताऽतः प्रसज्यते ।। ६९ ।। 
वचो भेदनिषेधं चेन्न कुर्याद्भेदवाक्यवत् ।।
भिन्नाभिन्नात्मतापक्षहानिरेवं प्रसज्यते ।। ७० ।। 
तक्रकौण्डिन्यन्न्वयायो न चेहाप्यवसीयते ।।
उत्सर्गानवकाशत्वाच्छून्यतैवात्  आपतेत् ।। ७१ ।। 
भिन्नौ जातिगुणौ द्रव्यात्स्वानुभूत्यनुरोधतः ।।
तद्विरोधदभिन्नत्वं कथं मानात्प्रतीयते ।। ७२ ।। 
अभिन्नं सद्विभिन्नत्वं न कथंचित्प्रपद्यते ।।
स्वाश्रयात्वादभिन्नस्य कुतोऽस्य स्यात्पराश्रयः ।। ७३ ।।  
अन्यानपेक्षं यद्यस्य वृत्तं तत्पारमार्थिकम् ।।
अन्यापेक्षं यतोऽन्यत्वं तेन तद्व्योमकार्ष्ण्यवत् ।। ७४ ।। 
गोत्वसत्त्वप्रमेयत्ववस्तुत्वादीनि भिन्नवत् ।। 
समान्यानीह खण्डादौ तेनान्योन्यविरुद्धता ।। ७५ ।। 
यदेकं तन्न नानेति नाना नैकमिति प्रमा।।
योऽनुभूतिविरोध्यर्थः स कथं स्थाप्यते बलात् ।। ७६ ।। 
भेदाः सामान्यतां यान्ति सामान्यं भेदतां यदिः ।।
लोकप्रसिद्धिवाधः स्यात्स चापि स्यादनर्थकः ।। ७७ ।। 
सामान्यं च विशेषश्च द्रव्यतन्रौ मतौ यदि ।।
असामान्यविशेषात्मद्रव्यवत्प्राप्नुतश्च तौ ।। ७८ ।। 
गुणतन्त्रं यदा द्रव्यं प्रसिद्धेर्बाधनं तदा ।।
एकस्यानेकतापत्तिर्द्रव्यस्यापि प्रसज्यते ।। ७९ ।। 
द्रव्येणैवाभिसंबन्धाद्गुणानां न परस्परम् ।। 
अन्योन्यानभिसंबन्धान्न विशेषस्तथेतरत् ।। ८० ।। 
सामान्येतरतो भिन्नं द्रव्यं चेद्भवतो मतम् ।। 
तन्निषेधेन तत्सिद्धेः कथं स्यात्तदभिन्नता ।। ८१ ।। 
अथाभिन्नं मतं ताभ्यां द्रव्यस्यापह्नवस्ततः ।।
न विशेषो न सामान्यमन्योन्यासंगतेर्भवेत् ।। ८२ ।। 
भिन्नाभेदादभिन्नस्य भेदः स्यात्पिण्डवद्ध्रुवम् ।।
पिण्डश्च सर्वगस्तद्वद्गोत्वाभेदात्प्रसज्यते ।। ८३ ।। 
अन्योन्याव्यतिरेकित्वादैकात्म्यं प्राप्नुयात्तयोः ।।इति श्रीबृहदारण्यकोपनिषद्भाष्यवार्तिके प्रथमाध्यायस्य पञ्चमं सप्तान्नब्राह्मणम् ।। ५ ।।  
ततः प्रत्यक्षबाधः स्यात्तद्भेदो हि तदाश्रयः ।। ८४ ।। 
व्यस्ताभेदात्समस्तोऽर्थो व्यस्तवन्न मनागपि ।।
समस्ताकरवज्ज्ञानं कुर्यात्प्रत्यक्षबाधतः ।। ८५ ।। 
व्यस्ताभेदेऽपि चेत्कुर्यात्समस्तधिषणां बलात् ।।
व्यस्तात्मनाऽसमस्तोऽपि कुर्यात्प्लुषिधियं गिरिः ।। ८६ ।। 
असाधारणरूपेण भेदो जगति निश्चितः ।।
साधारण्यं तयोर्मानात्समस्तव्यस्तयोः कुतः ।। ८७ ।। 
सर्वाभेदाच्च सर्वस्य रज्ज्वां सर्पादिबुद्धयः ।।इति श्रीबृहदारण्यकोपनिषद्भाष्यवार्तिके प्रथमाध्यायस्य पञ्चमं सप्तान्नब्राह्मणम् ।। ५ ।।  
रज्जुबुद्धिवदेव स्युस्तद्धीश्चाप्यहिबुद्धिवत् ।। ८८ ।। 
निषेधविधिहेतूनां सर्वेषां सर्ववस्तुषु।।
समाप्तेरधिकाराणामप्रवृत्तिः प्रसज्यते ।। ८९ ।। 
अभावमानक्लृप्त्यर्थो यश्चाऽऽयासः कृतो महान् ।। 
निष्फलः सोऽभिसंवृत्तो भिन्नाभइन्नाव्यवस्थितौ ।। ९० ।। 
स्वविशेषानुरोधित्वं सामान्यानां मतं यदि ।।
समस्तव्यस्ततापक्षस्तदा कुप्यति कल्पितः ।। ९१ ।। 
न चापि सर्वसामान्यविशेषार्थावबुद्धये ।।
कश्चिदप्यधिकार्यस्ति कृत्स्नेऽपि जगतीदृशः ।। ९२ ।। 
न वेदार्थो न चापीदृक्तर्केणाप्युपपद्यते ।।
भिन्नाभिन्नेक्षणं सर्वं यथोक्तन्यायवर्त्मना ।। ९३ ।। 
इति श्रीबृहदारण्यकोपनिषद्भाष्यवार्तिके प्रथमाध्यायस्य षष्ठं ब्राह्मणम् ।। ६ ।।  
चत्वार्येव सहस्राणि श्लोकानां द्वे शते तथा ।
श्लोकाः पञ्चदशान्ये च तृतीयस्यैष संग्रहः ।। 
 इति श्रीमत्परमहंसपरिव्राजकाचार्य श्रीसुरेश्वराचार्यविरचिते बृहदारण्यकोपनिषद्भाष्यवार्तिके प्रथमोऽध्यायः ।। १ ।। 
उपनिषत्क्रमेण तृतीयोऽध्यायः ।। ३ ।। 

अथ द्वितीयोऽध्यायः ।।
तद्धेदमित्यविज्ञातप्रत्यक्तत्त्वादिदं जगत् ।।
रज्ज्वां सर्पादिवज्जातं नामरूपक्रियात्मकम् ।। १ ।। 
अनिश्चिता यथा रज्जुरन्धकारे विकल्पिता ।।
सर्पधारादिभिर्भावैस्तद्वदात्मा विकल्पितः ।। २ ।। 
अनर्थहेतुरज्ञानं, तदुत्थं चाखिलं जगत् ।।
प्रतीचोऽनर्थ, इत्यस्माद्भीतोऽत्यर्थं मुमुक्षति ।। ३ ।। 
पुरुषार्थोऽखिलानर्थप्रध्वस्तिः प्रत्यगात्मनः ।।
सम्यक्तत्त्वपरिज्ञानं पुरुषार्थस्य कारणम् ।। ४ ।। 
निरस्ताशेषानर्थाप्तकृत्स्नाह्लादसतत्त्वकः ।।
स्वतो यतोऽयं संसारी तेनाज्ञो विपरीतदृक् ।। ५ ।। 
मोहमात्रान्तरायत्वात्पुरुषार्थस्य नापरम् ।।
अविद्याध्वंसिनो बोधात्किंचित्साधनामिष्यते ।। ६ ।। 
आत्मेत्येवेति विद्यायाः सूत्रमित्युदितं पुरा ।।
उपोद्वातस्तथा तस्य प्रागुक्तः सप्रयोजनः ।। ७ ।। 
प्रतीचि साक्षाद्विज्ञाते ज्ञेयं सर्वं समाप्यते ।।
निःशेषतस्तमोध्वस्तेः पुमर्थश्च समाप्यते ।। ८ ।। 
यत एवमतः पश्येदात्मन्यात्मानमद्वयम् ।।
आत्मैको ब्रह्मविद्याया विषयः श्रुतितो मतः ।। ९ ।। 
अथ योऽन्यामिति तथाऽविद्यां चानूद्य नश्वरीम् ।। 
आऽध्यायावसितेः कार्यं तस्या व्याख्यातमञ्जसा ।। १० ।। 
अध्यात्ममधिभूतं च तथा चैवाधिदैवतम् ।।
भूतं भवद्भविष्यं च साध्यं साधनमेव च ।।
जनिमत्सर्वमेवेदमविद्यायाः समुत्थतम् ।। ११ ।। 
संक्षिप्य चाप्युपन्यस्तमध्यायान्ते च तत्पुनः ।। १२ ।।
त्रयं वा इदमित्येवं रूपं नाम च कर्म च ।।
त्रयस्यापि च संक्षेपो लिङ्गदेहात्मसंहतिः ।। १३ ।। 
त्रैलोक्यात्मशरीर्येष विश्वरूपः प्रजापतिः ।।
अन्तर्णीताखिलानन्तदेवतः प्राणविग्रहः ।। १४ ।। 
अविज्ञातात्मतत्त्वः संस्तदध्यस्ताभिमानवान् ।।
पराक्प्रवृत्तेर्विरातो विद्याया विषयस्त्वयम् ।। १५ ।। 
साक्षात्कृतात्मभावोऽयमेवंलक्षणवस्तुनि ।।
श्रुत्योपस्थाप्यते गार्ग्यो ब्रह्मविद्याभिधित्सया ।। १६ ।। 
अकृत्स्नब्रह्मवेदित्वादृप्तोऽसावल्पकस्ततः ।।
न हि पूर्णपरिज्ञानः कश्चिहृप्यति निर्द्वयः ।। १७ ।। 
समाप्ताशेषविज्ञेयपुरुषार्थस्तथा परः ।।
अजातशत्रुरैकात्म्याद्गार्ग्याचार्यः प्रकल्पते ।। १८ ।। 
व्याख्यातायामविद्यायां तदुच्छित्तावथाधुना ।।
आत्मेत्येवेति सूत्रस्य व्याख्या प्रस्तूयते स्फुटा ।। १९ ।। 
श्रुत्या गार्ग्याद्युपन्यासशिष्याचार्यस्वरूपया ।।
सुखावबोधसिद्ध्यर्थमियमाख्यायिकोदिता ।। २० ।। 
अन्ये त्वत्राभिसंबन्धमेवं व्याचक्षते बुधाः ।।
स एष इत्युपन्यस्तो विज्ञानात्मा हि यः पुरा ।। २१ ।। 
गार्ग्यकाश्येतिहासेन वक्ष्यते तस्य निर्णयः ।।
कर्त्र्यो भोक्त्र्यश्च देेहेऽस्मिन्देवता एव नापरः ।। 
श्रुतिर्गार्ग्यात्मना सेयं पूर्वपक्षमभाषत ।। २२ ।। 
आत्मनोऽस्तित्वकर्तृत्वभोक्तृत्वप्रतिपत्तये ।। २३ ।। 
श्रुत्या सिद्धान्तसिद्ध्यर्थं काश्यरुपं प्रकल्पितम् ।।
निष्फलत्वात्स चायुक्तः प्रकृतानभिसंगतेः ।। २४ ।। 
देवतास्तित्वपक्षेऽपि किमस्तित्वादि नेष्यते ।।
देहाद्भिन्नस्य विज्ञातुरिष्टं चेन्निष्फलः श्रमः ।। २५ ।। 
अज्ञातैकात्म्ययाथात्म्यो यदा त्विह विवक्ष्यते ।।
अविद्याकार्यनिष्ठः सञ्श्रुत्या गार्ग्यशरीरया ।। २६ ।। 
पूर्वपक्षितयाऽशेषदुःखहेतूपशान्तये ।।
पूर्वपक्षनिदानच्छित्काश्यः सिद्धान्तवाद्यपि ।। २७ ।। 
श्रुत्येहोत्थाप्यतेऽशेषवेदान्तार्थावबुद्धये ।।
सर्वोऽप्येष तदा यत्नः फलवान्स्यान्न चान्यथा ।। २८ ।। 
श्रद्धाचारादिविध्यर्था यदि वाऽऽख्यायिका त्वियम् ।।
यथोक्तदर्शनाप्तार्थो नान्यदस्तीति भावितः ।।
अतोऽतिदृप्तोऽविज्ञातदर्पकारणघस्मरः ।। २९ ।। 
श्रद्धालुं वित्तसंपन्नं श्रेयोर्थिनमुपेत्य तु ।।
ब्रह्म तेऽहं ब्रवाणीति गार्ग्यः काश्यमभाषत ।। ३० ।। 
न जातो न भविष्योऽस्ति शत्रुरैकात्म्यदर्शनात् ।।
अजातशत्रुः काश्योऽतो गार्ग्यबुद्धिविरुद्धधीः ।। ३१ ।। 
ब्रह्म यस्मात्परं नास्ति न च वस्त्वन्तरं यतः ।।
ब्रवाण्युपास्यं तत्तेऽहं सर्वापध्वस्तिकारणम् ।। ३२ ।। 
नापृष्ट इति नन्वेतद्विरुद्धमकरोदृषिः ।। 
यद्ब्रह्म ते ब्रवाणीति ह्यपृष्टः काश्यमब्रवीत् ।। ३३ ।। 
दर्पादिदर्शनान्नूनं वेत्त्यकृत्स्नात्मदर्शनम् ।। 
कृत्स्नत्वार्थमतोऽप्राक्षीत्काश्यं प्रज्ञासमन्वितम् ।। ३४ ।। 
श्रद्धालुरधिकारी यो जिज्ञासुर्विनयान्वितः ।।
अपृष्टेनापि वक्तव्या तस्मै विद्या विपश्र्चिता ।। ३५ ।। 
धर्मार्थौ यत्र न स्यातां शुश्रूषा वाऽपि तद्विधा ।।
तत्र विद्या न वक्तव्या शुभं बीजमिवोषरे ।। ३६ ।। 
धर्मार्थौ यत्र च स्यातां शुश्रूपा वाऽपि तद्विधा ।। 
वक्तव्या तत्र विद्येति निषेधादेव लिङ्ग्यते ।। ३७ ।। 
नष्टाश्वदग्धरथवन्न्यायं चाऽऽश्रित्य भूमिपम् ।।
प्राह मानुषवित्ताढ्यं दैववित्तसमन्वितम् ।। ३८ ।। 
वित्तद्वयेन संपन्नो यतोऽधिक्रियते नरः ।।
सर्वकर्मस्वतोऽवादीद्वालाकिः काश्यमन्तिकात् ।। ३९ ।। 
ब्रह्म तुभ्यं ब्रवाणीतिवाङ्भात्रव्यापृतावहम् ।।
गोसहस्रं ददाम्यद्य विनाऽप्यैकात्म्यनिर्णयात् ।। ४० ।। 
गोसहस्रप्रदानस्य निमित्तं श्रुतिरभ्यधात् ।।
जनको जनक इति नामाभ्यासोक्तितः स्फुटम् ।। ४१ ।। 
शुश्रूषुं जनकं सर्वे जना दित्सन्तमेव च ।।
विवक्षवोऽभिधावन्ति तमुद्दिश्य जिघृक्षवः ।। ४२ ।। 
मौग्धीं प्रसिद्धिमुल्लङ्ध्य गार्ग्योऽयं मामुपागतः।।
नूनं दित्सुं च शुश्रूषुं संभवयति मामपि ।। ४३ ।। 
आदित्यचक्षुर्बुद्धिस्थश्चेतनः सर्वगो ध्रुवः ।।
एतमेव सदोपासे ब्रह्मेति रविमध्यगम् ।। ४४ ।। 
तथा ब्रुवाणं तं गार्ग्यं काश्यो मा मेत्यथोचिवान् ।।
केवलो मतिसंवादो भवदुेक्केर्ममाभवत् ।। ४५ ।। 
न त्वपूर्वार्थविज्ञानं प्रतिज्ञातं यथा त्वया ।।
मा वोचोऽतो यतो वेग्नि विनाऽपि वचनात्तव ।। ४६ ।। 
निषेधाभ्यासो मा मेति ज्ञातब्रह्मप्रवादिनः ।।
आबधितधियाऽभ्यस्तो गार्ग्यस्यानुक्तिकारणात् ।। ४७ ।। 
सुप्रसिद्धं यदस्माकं त्वच्छासनमृतेऽपि तत् ।।
नापेक्षते भवद्वाक्यं सिद्ध्यर्थं प्राक्प्रसिद्धितः ।। ४८ ।। 
तदुपासां न वेद्मीति मा च शङ्कां कृथा यतः ।।
उपासनं च वेद्म्यस्य गुणं तत्फलमेव च ।। ४९ ।। 
अतीत्य सर्वभूतानि प्राधान्येन स्थितो यतः ।। ५० ।।
अतिष्ठा इति नामास्य तेनाऽऽदित्यात्मनोऽभवत् ।।
चक्षुरुद्दीप्तिमत्त्वाच्च राजेत्येषोऽभिधीयते ।। ५१ ।। 
स य एतं यथोद्दिष्टमुपास्तेऽहर्निशं नरः ।।
यथोपासनमेवास्य फलं भवति नान्यथा ।। ५२ ।। 
मतिसंवाददोषेण काश्येनोत्सारिते रवौ ।।
गार्ग्यो ब्रह्मान्तरं राज्ञे प्रवक्तुमुपचक्रमे ।। ५३ ।। 
चन्द्रे मनसि बुद्धौ च ब्रह्मोपासेऽहमद्वयम् ।।
भानुमण्डलतो यस्माद्दूगुणं चन्द्रमण्डलम् ।।
बृहन्निति ततश्चन्द्रः प्रमाणेनाभिधीयते ।। ५४ ।। 
अम्भोऽतिपाण्डरं वासो यस्माच्चन्द्राभिमानिनः।।
तस्मात्पाण्डरवासाः स्यात्सोमः सौम्यत्वकारणात् ।। ५५ ।।
ज्योत्स्नया राजतेऽत्यर्थं सोमो ब्राह्मणराजतः ।।
सोमो राजेत्येतो वक्ति तदुपासविधित्सया ।। ५६ ।। 
तुल्याभिधानधर्मत्वाल्लता सोमोऽपि गृह्यते ।।
उभयोर्देवतैकत्वादुपास्यं तेन तद्द्वयम् ।। ५७ ।। 
एषैका देवता विभ्वी प्रत्येकार्थावसायिनी ।।
भोक्त्री कर्त्री च सर्वत्र तस्या भोज्यमतोऽपरम् ।। ५८ ।। 
ब्रह्मैषा सर्वसंव्याप्तेरात्मेत्येतामुपास्महे ।।
व्याख्या तुल्यैव विज्ञेया सर्ववाक्येषु पूर्ववत् ।। ५९ ।। 
गुणो यत्र हि यः पुंसो नाम्ना संभाव्यतेऽत्र तु ।।
फलं तदेव तस्य स्यात्सर्ववाक्येषु निर्णयः ।। ६० ।। 
भानुचन्द्रमसोस्तेजो जलदैरभिभूयते ।।
विद्युत्तत्राप्यतितरां तेजस्वी तेन विद्युति ।। ६१ ।। 
खण्डशो न यथा मूर्तं खं पूर्णं चाप्रवर्तनात् ।।
अप्रवर्त्यक्रियावत्स्युर्व्योम्नि सर्वाः प्रवृत्तयः ।। ६२ ।। 
जिष्णुः स्याज्जयशीलत्वाज्जीयते न परैर्यतः ।।
अपराजिष्णुरित्येवं तस्मादेवाभिधीयते ।। ६३ ।। 
अन्यतो मातृतो जाता अन्यतस्त्या उदाहृताः ।।
अप्यन्यतस्त्यजायी स्यात्सापत्नभ्रातृमर्दनः ।। ६४ ।। 
जिष्णुरिन्द्रगुणोपास्तेर्वैकुण्ठगुणतः परः।।
सेनाऽपराजितेत्यस्मात्सपत्नानां पराजयः ।। ६५ ।। 
अभ्याहितमपि जगत्सहतेऽग्निर्यतस्ततः ।।
भस्मासात्करणादुक्तो विषासहिरितीश्वरैः ।। ६६ ।। 
अप्सु रेतसि बुद्धौ च पुरुषं ब्रह्म चेतनम् ।।
उपास एतमित्युक्तः काश्यः प्रत्याह पूर्ववत् ।। ६७ ।। 
प्रतिविम्बोदयः कार्यं प्रतिरूपं यतस्ततः ।।
प्रतिरूप उपास्योऽप्सु फलमप्यस्य तादृशम् ।। ६८ ।। 
अन्वर्थे प्रतिशब्दोऽयं फलस्य पुरुषार्थतः ।।
प्रातिलोम्येन तु ज्ञेयो ह्यनर्थः स्यात्तथा सति ।। ६९ ।। 
श्रुतिस्मृतिसजाचारान्प्रति यः सततोद्यतः ।।
प्रतिश्रुत्यादिरूपत्वात्प्रतिरूपस्ततोऽस्तु सः ।। ७० ।। 
रोचिप्णूपनिपत्कान्तमादर्शाक्षादिवुद्धिषु ।।
उपास इत्यभिहिते काश्यः प्रत्याह पूर्ववत् ।। ७१ ।। 
यत्रोपास्यबहुत्वं स्यात्फलं तत्र प्रजास्वपि ।।
शतह्रदादर्शाद्यर्था वहवस्ते प्रसिद्धितः ।। ७२ ।। 
फलं यद्गुणकं यत्र तद्गुणं स्यादुपासनम् ।।
फलानुमानतस्तत्र न फलं ह्यनुपासितम् ।। ७३ ।। 
गच्छन्तमनु यः शब्दो बहिर्वच्छूयतेऽध्वनि ।।
अध्यात्मं दैहिके शब्दे बुद्धौ चेति विनिर्दिशेत् ।। ७४ ।। 
पुंसोऽभिधावतस्तूर्णं देहदेशैः समाहतः ।।
प्राणो वृत्तिविशेषेण बहिर्वत्कुरुते ध्वनिम् ।। ७५ ।।
वृत्तिक्षेपादसुरयमायुषश्च तदाश्रितेः ।।
शतायुरेव भवति म्रियते नापमृत्युना ।। ७६ ।। 
दिक्षु द्वितीयोऽनपगः सद्वितीयः सदैव सः ।।
दुःसंभाव्या हि पूर्वा दिङ्भुक्त्वाऽऽशां पश्चिमां जनैः ।। ७७ ।। 
साधुभृत्यपरीवारः सर्वदोपासको भवेत् ।।
पुत्रादिगणसंतानस्थैर्यमेव सदा भवेत् ।। ७८ ।। 
छायामये तथाऽज्ञाने बुद्धौ चैकैव देवता ।।
मृत्युकालात्पुरा नास्य व्याधिरप्युपसर्पति ।। ७९ ।। 
विराडात्मनि देहे च बुद्धावित्यादि पूर्ववत् ।।
आत्मन्वीति च वश्यात्मा प्रजा चापि शमान्विता ।। ८० ।। 
व्यस्तानां पूर्वमुद्देशः समस्तानां त्विहोदितः ।।
विवक्षावसितिर्गार्गी तथा सत्युपपद्यते ।। ८१ ।। 
प्रत्याख्यातोपदेशः सन्संवादेन पुनः पुनः ।।
ब्रह्मान्यदन्यदवददात्मन्वीत्यन्तमादरात् ।। ८२ ।। 
विशेषाणामनन्तत्वात्समस्तं ब्रह्म सोऽवदत् ।।
तस्मिन्नपि निषिद्धेऽथ तूष्णीं गार्ग्यो बभूव ह ।। ८३ ।। 
यत्कृत्स्नं ब्रह्म पूर्वोक्तं तदेवेदमविद्यया ।।
एकधाऽनेकधा मूढैः कल्प्यते रज्जुसर्पवत् ।। ८४ ।। 
अवाक्शिरस्कमालोक्य नृपो गार्ग्यमनुत्तरम् ।।
एतावदिति तं प्राह शेपाशङ्कानिवृत्तये ।। ८५ ।। 
निगृह्यमाणयोगे च प्लुतिमत्र विनिर्दिशेत् ।।
ब्रह्म ब्रवाणीत्यात्थ त्वमेतावद्ब्रह्म तच्च ते ।। ८६ ।। 
अज्ञाते जगदज्ञातं ज्ञाते ज्ञातं च यत्र तत् ।।
तदेव ब्रह्म पूर्णत्वान्न त्वदुक्तमकृत्स्नतः ।। ८७ ।। 
अव्यावृ्त्ताननुगतस्वतः सिद्धात्मवस्तुनि ।।
मुख्यार्थो ब्रह्मशब्दः स्यान्न त्वदुक्तेऽतथात्वतः ।। ८८ ।। 
यस्मादेवमतो गार्ग्यमेतावद्धीतिवादिनम् ।।
नृपो नैतावतेत्याह ब्रह्मत्वासंभवं स्फुटम् ।। ८९ ।।
अज्ञातब्रह्मतत्त्वस्य दुःसंभाव्यमिदं वचः ।।
नैतावतेति ब्रह्मातः काश्यो वेत्तीति लिङ्ग्यते ।। ९० ।। 
गार्ग्योऽनुमाय राज्ञोऽथ प्रावीण्यं ब्रह्मवेदने ।।
उपायानीत्युवाचेमं परब्रह्मावबुद्धये ।। ९१ ।। 
परं ब्रह्म विजिज्ञासुरुपेतोऽस्म्यहमादरात् ।।
अनुशाधि यथातत्त्वमित्येवंवादिनं नृपः ।। ९२ ।। 
क्षत्र्रियं ब्राह्मणो जात्या यदुपेयादनापदि ।।
प्रतिलोममिदं वृत्तं धर्मशास्रैर्निषिद्धतः ।। ९३ ।। 
योगक्षेमफलार्थाय गमनं न निपिध्यते ।।
ब्रह्म मे वक्ष्यतीत्यर्थं निषिद्धं नृपसर्पणम् ।। ९४ ।। 
अतोऽनुपेतमेव त्वां करविन्यस्तविल्ववत् ।।
ब्रह्म विज्ञापयिष्यामि यज्ज्ञाने सर्वविद्भवेत् ।। ९५ ।। 
इत्युक्त्वा तमथो पाणौ गृहीत्वोत्थितवान्नृपः ।।
आजग्मतुश्च तौ सुप्तं नरं कार्यविवक्षया ।। ९६ ।। 
गार्ग्योक्तब्रह्माभोक्तृत्वं तथाऽमीपामनात्मताम् ।।
बालाकेर्बोधयिष्यामीत्यतः सुप्तमगान्नृपः ।। ९७ ।। 
देवतानामभिः काश्यो गत्वा सुप्तं यथोदितैः ।।
आमन्त्रयां तदा चक्रे बृहन्नित्येवमादिभिः ।। ९८ ।। 
संबोध्यमानोऽपि तथा सुप्तो नैवोदबुध्यत ।। 
यतोऽतो गार्ग्याभिमतो न भोक्तोत्यवगम्यते ।। ९९ ।। 
जाग्रत्कालं परित्यज्य सुप्तं किमिति जग्मतुः ।।
स्पष्टता सर्वभावानां जाग्रत्काले हि लक्ष्यते ।। १०० ।। 
प्राणानां देवतानां च पुरुषस्य च संकरात् ।।
बोधे न शक्यते कर्तुं विवेको भोक्तृभोज्ययोः ।। १०१ ।। 
भोक्तृत्वमेव पुंसोऽस्ति भोज्यत्वं न मनागपि ।। 
काश्याभिप्रायतोऽनस्य भोज्यतैव न भोक्तृता ।। १०२ ।। 
संकीर्णत्वादशक्यः स्यात्प्रबोधे भोक्तृभोज्ययोः ।।
कर्तुं विवेकोऽतो यातः सुप्तं पुरुषमादरात् ।। १०३ ।। 
तस्माद्यद्यपि सांनिध्यं प्राणादीनां प्रजागरे ।।
संकीर्णत्वान्मिथस्तेषां दुःशकं तद्विवेचनम् ।। १०४ ।। 
आत्मनः प्रोषितत्वात्तु भोगोऽस्मै न प्रयुज्यते ।।
उदासतेऽखिलाः सुप्ते देवताः करणैः सह ।। १०५ ।। 
जाग्रद्भोगप्रयुक्तस्य कर्मणः प्रक्षयात्तदा ।।
शेरते करणान्यस्य सह भोक्त्राऽऽत्मना ऽऽत्मनि ।। १०६ ।। 
प्राण एकस्तु जागर्ति भोक्ता यो गार्ग्यसंमतः ।।
प्राणेन रक्षन्निति च तथोदर्के प्रवक्ष्यते ।। १०७ ।। 
प्राणाग्नय इति स्पष्टं तथाऽनस्तमितश्रुतेः ।।
अश्रान्तः प्राण एवातो जागर्त्यत्र दिवानिशम् ।। १०८ ।। 
यथा जाग्रदवस्थायां भोक्ता प्राणः पुराऽभवत् ।।
स्वप्नेऽप्येष तथैवाऽऽस्ते बोद्धा चेद्बुध्यतामयम् ।। १०९ ।। 
प्रणस्येन्दोस्तथा चापां त्र्यन्नात्माविष्कृतौ यतः ।। 
ऐक्यमुक्तमतः प्राणो बोध्यते चन्द्रनामभिः ।। ११० ।। 
बृहन्नित्येवमादीनि सन्तु चेहोपलक्षणम् ।।
अनुक्तदेवतानाम्नां सामर्थ्यात्तद्ग्रहोऽथवा ।। १११ ।। 
यदि भोक्ता भवेत्प्राणो जाग्रद्वच्छब्दमागतम् ।।
अश्रोष्यत्स न चेद्भोक्ता नाश्रोष्यदुपलादिवत् ।। ११२ ।।
ननु सुप्तेऽपि पुंस्यस्मिन्बोधितः सन्स्वनामभिः ।।
भोक्तैव भोत्स्यते शब्दं न त्वभोक्ता परो जडः ।। ११३ ।। 
नैवातोऽपि विवेकः स्यादुत्थितः कोऽनयोर्द्वयोः ।। ११४ ।। 
नैवं गार्गीयपक्षस्य विशेषावधृतेः सदा ।।
अजातशत्रवभिप्रेतब्रह्मणः ।। प्राक्प्रमाणतः ।। ११५ ।। 
योऽनस्तमित एकोऽत्र वागाद्यस्तमयेऽमृतः ।।
इन्द्रोऽसपत्नोऽब्देहश्च नामरूपसमावृतः ।। ११६ ।। 
अध्यात्माद्यखिलं विश्वं संव्याप्य समवस्थितः ।।
ओतं प्रोतं जगद्यस्मिन्नरनाभिनिदर्शनात् ।। ११७ ।। 
कुर्वाणस्तुमुलं शब्दं स्वव्यापारमशेषतः ।।
कुर्वाण एव स्वप्नेऽपि प्राण आस्ते प्रबोधवत् ।। ११८ ।। 
न च भोक्त्रन्तरं प्राणाद्गार्ग्योणेहाभ्युपेयते ।।
तत्काले भिन्नकाले वा प्राणादन्यस्य भोज्यतः ।। ११९ ।। 
तस्मादवश्यं बोद्धव्यं बोध्यं साक्षादुपस्थितम् ।।
प्राणेन बोद्धृरूपत्वाद्दाह्यं दग्धा यथा दहेत् ।। १२० ।। 
न चासौ वोध्यमानोऽपि प्रत्यबुध्यत नाम तत् ।। 
प्राणोऽभोक्ता ततः सिद्धः स्वनामाप्रतिबोधनात् ।। १२१ ।। 
स्वाख्याविशेपसंवन्धाग्रहणाच्चेन्न बुद्धवान् ।। 
अग्रहासंभवान्नैवं सर्वज्ञा देवता यतः ।। १२२ ।। 
त्वत्पक्षेऽप्यग्रहो दोषस्तुल्यश्चेदिति चोद्यते ।।
नैवं कृत्स्नाभिमानित्वादेकदेशानहंकृतेः ।। १२३ ।। 
अङ्गल्याद्यभिधानोक्तौ न हि तद्वान्प्रबुध्यते ।।
कृत्स्नदेहाभिमान्येवं नैकदेहाभिमानभुक् ।। १२४ ।। 
प्राणस्य तु समाप्तत्वात्समस्तव्यस्तवस्तुषु ।।
नाऽऽत्मवत्स्यादसंबोधस्तस्य सर्वाभिमानतः ।। १२५ ।। 
बोेधाबोधौ चितेर्न स्तः कूटस्थज्ञप्तिमात्रतः ।।
परायत्तप्रबोधो ना ह्यप्पात्रोत्थाद्रवेरिव ।। १२६ ।। 
स्वसंज्ञयाऽप्यसंबोधो यथा दृष्टस्तदात्मनः ।।
भोक्तृत्वे सत्यपि तथा प्राणेऽप्यप्रतिबोधनम् ।। १२७ ।। 
सुप्तासुप्तत्वसंभेदविशेषन्यायसंभवात् ।। 
नैव सुप्तग्रहो युक्तो न त्वसुप्तस्य युज्यते ।। १२८ ।। 
श्रोत्रादेर्गुणभूतत्वात्प्रधानं प्रति सर्वदा ।।
तस्मिञ्जाग्रति जागर्ति सुप्ते स्वपिति तद्वशात् ।। १२९ ।। 
नेन्द्रियाणां भवेत्स्वापो यदि प्राणप्रधानता ।।
ऩामात्याः शेरते यस्माद्राज्ञि स्वामिनि जाग्रति ।। १३० ।। 
अप्रसिद्धार्थसंज्ञाभिरुक्तेश्तेदप्रबोधनम् ।।
देवतात्मनिषेधार्थपरत्वात्तद्ग्रहोऽर्थवान् ।। १३१ ।। 
प्राणस्याभोक्तृतासिद्धिः स्वनामाग्रहणादपि ।।
देवताप्रतिषेधार्थं बोध्यते  चन्द्रनामभिः ।। १३२ ।। 
स्मृतिज्ञानेषणादीनां संधानानुपपत्तितः ।। 
करणानामभोक्तृत्वं देहाशानामिवेष्यते ।। १३३ ।। 
अचैतन्यात्तथोक्तस्य कुतो भोक्तृत्वसंभवः ।।
चिदन्यस्य च भोज्यत्वान्नान्यस्यातोऽस्ति भोक्तृता ।। १३४ ।। 
दण्डापूपिकनीत्यैव करणानामभोक्तृता ।।
न च प्राणातिरेकेण देवताऽन्योपपद्यते ।। १३५ ।। 
ननु तद्व्यतिरेकेण प्रागादित्यादिरीरितः ।।
देवताविषयो भेदः स कथं विनिवार्यते ।। १३६ ।। 
नैवं तस्य समस्तस्य प्राण एकत्वहेतुतः ।।
अरनाभ्यादिदृष्टान्ताद्वायुप्राधान्यतस्तथा ।। १३७ ।। 
संघात एव भोक्ताऽस्तु तस्य प्रत्यक्षसंगतेः ।।
न तु तद्व्यतिरिक्तस्य भोक्तृता मित्यसंभवात् ।। १३८ ।। 
नाचेतनस्य भोक्तृत्वं कथंचिदवकल्पते ।।
चिदन्यस्य च भोग्यत्वात्कम्बलोदनातोयवत् ।। १३९ ।। 
न चापि चिद्विशिष्टत्वं प्रत्यक्षेणोपलभ्यते ।।
चित्संबन्धोपलब्ध्यर्थं तज्ज्ञाता कः प्रकल्प्यते ।। १४० ।। 
नेह चिद्व्यतिरेकेण स्वार्थं किंचिदपीष्यते ।।
नापि स्वार्थातिरेकेण प्रमाणफलभाग्भवेत् ।। १४१ ।। 
न ह्यचित्कं प्रमेयं सच्चिन्मित्किंचिदपीक्ष्यते ।।
न चानुभूतिः प्रात्यक्ष्यमन्यतोऽपेक्षते जडात् ।। १४२ ।। 
देहात्प्रत्यक्षनिप्पत्तौ न च प्रत्यक्षमिष्यते ।।
लिङ्गस्य चाप्रमाणत्वात्कुतः  प्रत्यक्षमानिता ।। १४३ ।। 
तथाऽर्थान्तरसंबन्धे प्रत्यक्षे देहनिष्ठिते ।।
अनुसंधानसंसिद्धौ न किंचिन्मानमिप्यते ।। १४४ ।। 
वागभिव्याहृतिश्चेयं लिङ्गाप्रामाण्यवादिनः ।।
आप्रत्यक्ष्यात्परज्ञप्तिसंगतेः स्यादनर्थिका ।। १४५ ।। 
स्वात्मदृष्ट्यनुरोधेऽपि मौढ्यमेव प्रसज्यते ।। 
व्युत्पत्तेः साधुलोकस्य न कश्चिदपि दित्सति ।। १४६ ।। 
अधर्मादिभयाभावाद्धन्युरेनमशङ्किताः ।।
आदद्युश्च बलाद्वित्तमेतद्व्युत्पत्तितः फलम् ।। १४७ ।। 
आपेषणे विशेषस्य दृष्टत्वाद्देहसंहतिः ।।
न भोक्त्री सुखदुःखादिफलानां स्यात्कदाचन ।। १४८ ।। 
यदि संघातमात्रस्य भोक्तृत्वमिह कल्प्यते ।।
संघातस्याविशिष्टत्वान्नातिशीत्रिर्भवेत्सदा ।। १४९ ।। 
ईषत्संस्पृष्टमात्रस्य बलाच्चाऽऽपेषणात्तथा ।।
देहादिभिन्नजातीयो भोक्ता यस्य च वादिनः ।। १५० ।। 
धर्मादिहेतुसंबन्धबहुत्वत्स्यात्समञ्जसम् ।।
पेषणापेषणकृतवेदनायां भवेद्भिदा ।। १५१ ।। 
सुखदुःखादिहेतूनामुत्तमाधममध्यतः ।।
तत्प्रबोधविशेषोऽयं युक्त एव भवेत्तदा ।। १५२ ।। 
अस्ति चायं विशेषोऽत्र यत्संस्पर्शनमात्रतः ।। 
अबुध्यमानः संमुप्त आपिष्याऽऽपिष्य वोधितः ।। १५३ ।।
अत आपेषणाद्योऽसावुत्थितः करणै सह ।। 
राजेव सचिवैः सार्धं स भोक्तेहेति गम्यताम् ।। १५४ ।। 
मृतकल्पमिमं देहं स्वचित्तावेशयन्निव ।।
ज्वलन्निव समुत्तस्थौ यः स भोक्तेति गम्यताम् ।। १५५ ।। 
क्रोधहर्षभयोद्वेगज्ञानधर्मौर्विशेषयन् ।।
शरीरं यः समुत्तस्थौ स भोक्तेत्यवसीयताम् ।। १५६ ।। 
अपि प्राणस्य पारार्थ्यं संहतत्वाद्गृहादिवत् ।। 
ततश्च भोग्यरूपस्य भोक्तृत्वं नोपपद्यते ।। १५७ ।। 
देहस्यान्तर्गतः प्राणः स्थूणावद्देहभृत्सदा ।।
संहन्यते शरीरेण यथा वायुस्तथैव सः ।। १५८ ।। 
यत एवमतः प्राणो गृहादिवदिहेष्यते ।।
देहाच्च देहधर्मेभ्यो विधर्मात्माऽवभुक्ततः ।। १५९ ।। 
स्वात्मांशांशिसजातीयविविक्तिफलसद्मवत् ।।
संहतत्वात्तथा प्राणोऽसंहतात्मोपभोगकृत् ।। १६० ।। 
स्वजन्मोपचयग्लानिनाशाख्याकृतिजन्मदि - 
ग्धर्मानपेक्षसंलब्धसत्त्वादिस्वार्थरूपकः ।। १६१ ।। 
तद्गोचरैकसंद्रष्टृविज्ञात्रर्थं समीक्ष्य हि ।।
प्राणस्य तद्गुणानां च तथार्थत्वं प्रतीयताम् ।। १६२ ।।
ननु वेदान्तसिद्धान्ते न वस्त्वन्तरमिष्यते ।।
सांख्यराद्धान्तवत्किंचित्प्रत्यगात्मैकवस्तुनः ।। १६३ ।। 
ऐकात्म्याविद्यया सर्वं प्रतीचि परिकल्पितम् ।। 
प्राणाद्यनात्मजातं यद्रूपं नाम च कर्म च ।। १६४ ।। 
कल्पिताकल्पितं सर्वं यदाऽऽत्मैवाभ्युपेयते ।।
अन्वयव्यतिरेकोक्तिस्तदैक्यान्नेह युज्यते ।। १६५ ।। 
नान्वयो व्यतिरेको वा कल्पितस्यानृतत्वतः ।।
अकल्पितस्य चैकत्वान्नितरां न प्रसिध्यति ।। १६६ ।। 
पुंव्युत्पत्तिप्रधानत्वादन्वयादेरदोषता ।।
न त्वन्वयादिनैवेह वस्तुतत्त्वस्य संस्थितिः ।। १६७ ।। 
अविद्याकल्पितेऽप्यस्मिन्नात्मप्रत्ययमानभाक् ।।
भोक्तेह गम्यते लोके न त्वनात्ममितिप्रमः ।। १६८ ।। 
अतोऽनूद्य यथासिद्धमन्वयव्यतिरेकतः ।।
भोक्तृभोग्यविवेकेन श्रुत्यैकात्म्यं प्रबोध्यते ।। १६९ ।। 
चिदन्वयो हि सर्वत्र तत्कार्येषु समीक्ष्यते ।।
व्यतिरेकोऽप्यपह्नुत्या कार्यस्येह प्रसिध्यति ।। १७० ।। 
ऐकात्म्यसिद्धौ दोषः स्यात्तत्सिद्धिश्च न वास्तवी ।।
प्रामाणिकी हि तत्सिद्धिरतो नासौ विरुध्यते ।। १७१ ।। 
न चापि मानव्यापारव्यपेक्षैकात्म्यनिश्चितौ ।।
तत्फलस्य समाप्तत्वादपेक्षा निष्फला यतः ।। १७२ ।। 
यावत्त्वागमतः साक्षान्न वेत्त्यात्मानमद्वयम् ।।
अन्वयाद्यात्मबोधार्थं तावत्तत्केन वार्यते ।। १७३ ।। 
अज्ञानं च तदुत्थं च ह्यात्मैवाज्ञाततत्त्वकः ।।
तत्तत्त्वबोधात्तद्बाधः सर्परज्ज्वादिबाधवत् ।। १७४ ।। 
क्लृप्तानामपि रज्ज्वादौ कल्पितान्तरसंश्रयात् ।।
क्लृप्तान्तरापनुत्तिः स्याद्यथा तद्विदिहाऽऽत्मनि ।। १७५ ।। 
प्रत्यङ्भानैकमेयोऽतो भोक्ता भोग्यं ततोऽपरम् ।। 
भोग्यानां व्यभिचारेऽपि भोक्तैकोऽव्यभिचारवान्न ।। १७६ ।। 
बृहन्नित्यादिभिः प्राणो बोध्यमानोऽपि यत्नतः ।।
नैवान्वबुध्यत यदा चक्रे यत्नान्तरं तदा ।। १७७ ।।
पाणिनाऽऽपिप्य वहुशः सुप्तं काश्योऽप्यवोधयत् ।।
आपेषोद्भूतसंक्षोभस्ततोऽसौ प्रत्यबुध्यत ।। १७८ ।। 
कारणानामिदं वृत्तं यन्निमित्तान्तराश्रयात् ।। 
स्वात्मकार्यसमुद्भूतिरम्वरादभ्रभूतिवत् ।। १७९ ।। 
आपेषाल्लीनबुद्ध्यादिसमुत्पत्तौ परात्मनः ।।
घटाकाशवदुत्पत्तिर्नाञ्जसैव सदा दृशेः ।। १८० ।। 
तस्मादप्रतिबोधेन प्राणोऽभोक्तेति गम्यताम् ।।
पुंसस्तु प्रतिबोधेन भोक्तृतैवावसीयते ।। १८१ ।। 
अदाहकानां दग्धृत्वं यथा दाहकसंगतेः ।।
योक्तृसंयोगतस्तद्वद्भोक्तृत्वं देवतात्मनः ।। १८२ ।। 
देहेन्द्रियमनोधीभ्यो विविच्याऽऽत्मानमेकलम् ।। 
भोक्तारं दर्शयित्वाऽथ राजा गार्ग्यमपृच्छत ।। १८३ ।। 
आपेषणेन बुबुधे यः प्राणादिविलक्षणः ।।
क्वाभूदयं पुरा बोधात्कुतश्चाऽऽगतवान्पुमान् ।। १८४ ।। 
अन्तःकरणसंबन्धे विज्ञानमिति कर्तरि ।।
प्रत्ययः करणार्थः स्यात्क्रियायां भावसाधनः ।। १८५ ।। 
प्रमेयार्थविवक्षायां शब्दः स्यात्कर्मसाधनः ।।
यथोक्तानामसद्भावात्प्रायार्थः प्रत्यगात्मनि ।। १८६ ।। 
स्वाभासवदविद्योत्थबुद्ध्यादिव्याप्तिविभ्रमात् ।।
तदात्मत्वाभिमानित्वाद्विज्ञानमयताऽऽत्मनः ।। १८७ ।। 
साक्षित्वेनोपलभ्यत्वात्साक्ष्यबुद्ध्यादिसंश्रयात् ।।
अकारकफलत्वेन तेन प्रायार्थतेष्यते ।। १८८ ।। 
यतो विज्ञानमीनी सन्सर्वं वस्त्ववगच्छति ।।
विज्ञानमयता तस्मात्प्रतीचोऽबोधकारणात् ।। १८९ ।। 
विज्ञानेन विशिष्टं वा यस्मान्मेयं प्रपद्यते ।।
प्रायार्थत्वं प्रतीचोऽतस्तदभिन्नग्रहाद्भवेत् ।। १९० ।। 
विज्ञानमय इत्युक्त्वा पृथिव्यादिमयोक्तितः ।।
षङ्विकारनिषेधाच्च प्रायार्थत्वं समञ्जसम् ।। १९१ ।। 
अऩात्मनो यतोऽशेषान्कल्पितत्वादकल्पितः ।।
पूरयन्पुरुपः प्रत्यक्सर्पादीन्नशना यथा ।। १९२ ।। 
व्युत्पत्तिरियमेवात्र तात्पर्यस्य समीक्षणात् ।।
स वा इति ह्युपक्रम्य नैनेनत्यादिनिर्णयात् ।। १९३ ।। 
इयं तावत्पदार्थोक्तिः संबन्धोक्तिरथाधुना ।।
प्रश्नस्य क्कैष इत्यादेः किमर्थोऽयमुपक्रमः ।। १९४ ।। 
चोद्यैकमूलां प्रश्नोक्तिं केचिद्व्याचक्षतेऽपरे ।।
याथात्म्यप्रतिपत्त्यर्थमुत्थितस्य प्रचक्षते ।। १९५ ।। 
पुंसोऽस्य ज्ञस्वभावत्वे कारणेष्वपि सत्सु च ।। 
कादाचित्कोऽववोधोऽस्य कुत इत्युच्यतां यथा ।। १९६ ।। 
विहायैतच्छरीरं वा गतो देशान्तरं पुमान् ।।
विनष्टो वा कुतो भूयो देहमागादितीर्यताम् ।। १९७ ।। 
प्रष्टव्यमेतद्गर्ग्येण शिष्यत्वान्न त्वचूचुदत् ।।
नैवोदास्ते तथाऽपीनो बोधाभ्युपगमात्स्वयम् ।। १९८ ।। 
अर्थिनेऽर्थं प्रतिज्ञाय नासंपाद्य निवर्तते ।।
यथार्थितं सत्पुरुष  इति सत्पुरुषव्रतम् ।। १९९ ।। 
कूटस्थोऽस्यावबोधश्चेत्कादाचित्कं कुतो भवेत् ।।
मतोऽवबोधोऽनित्यश्चेत्कादाचित्कं तदाऽर्थवत् ।। २०० ।। 
देहादिष्वभिमानोऽस्य कादाचित्कः सहेतुकः ।।
आगमापायिसाक्षित्वं नित्यमेवानिमित्ततः ।। २०१ ।।
इदमेव यतो वृतं कारणाेपेक्षिणां सताम् ।।
अभूत्वा भवनं तस्मात्कादाचित्कं न दोषभाक् ।। २०२ ।। 
प्रतीच्येव यतश्चाभूदागाच्च प्रत्यगात्मनः ।।
प्रश्नार्थप्रतिकूलत्वात्प्रत्युक्तेर्नेदृगर्थता ।। २०३ ।। 
गत्यादिसाधनानां च देह एव स्थितेः कुतः ।।
देशान्तरगतिः पुंसो नापि नाशोऽस्य युक्तिमान् ।। २०४ ।। 
साक्षाद्ब्रह्माववोधस्य प्रतिज्ञातत्वकारणात् ।।
भोक्तृभोक्तव्ययोस्तत्त्वं वक्तुं युक्तमतोऽञ्जसा ।। २०५ ।। 
कर्मादिहेतुजं रूपमतत्त्वं तदनन्वयात् ।। 
अनिमित्तं स्वतस्तस्य सर्वदाऽव्यभिचारतः ।। २०६ ।। 
अकारकक्रियाकार्यं रूपं प्राक्प्रतिबोधतः ।।
बुबोधयिषितं भोक्तुरस्मद्गोचरवर्तिनः ।। २०७ ।। 
यतोऽस्य न पुरा बोधात्कर्मादेः कार्यमण्वपि ।।
प्रतीचो गृह्यते मानादतोऽयं तत्स्वभावकः ।। २०८ ।। 
काभूदेष पुरा बोधात्कुतश्चायमुपागतः ।।
आचक्ष्वैतद्दूयं गार्ग्य स्थितावागमनेऽवधिम् ।। २०९ ।। 
अभूत्प्रतीचोऽन्यत्रायमन्यस्माच्चायमागतः ।।
यदि चेत्कारकत्वं स्यान्नो चेद्धान्तिरियं भवेत् ।। २१० ।। 
यत्र वा अन्यदित्येवं यत्र त्वस्येति चापरम् ।।
अविद्याविद्ययोः कार्यं तथाच श्रुतिरब्रवीत् ।। २११ ।। 
वक्तुं प्रष्टुं च बालाकिर्न यतो जज्ञिवांस्ततः ।।
प्रश्नयोः स्वयमेवार्थं काश्यो वक्तुं प्रचक्रमे ।। २१२ ।। 
पृष्टेनापि न विज्ञातं भवता तदिदं मया ।।
उच्यमानं यथा तत्त्वं सम्यक्त्वं श्रोतुमर्हसि ।। २१३ ।। 
यत्रैष एतत्सुप्तोऽभूत्स्वनामामन्त्रणध्वनिम् ।। 
नाश्रौषीद्यन्निमित्तं ज्ञस्तन्निमित्तिमिदं शृणु ।। २१४ ।। 
त्रैविध्यं लक्ष्यते यस्माद्बुद्ध्यादिप्राणभूमिषु ।।
तदेषामिति षष्ठीयं श्रुत्या तस्मात्प्रयुज्यते ।। २१५ ।। 
प्रत्यक्चिदवभासश्च कारणानुगमोऽपरः ।।
तथाच करणात्मानो बाह्यगोचररञ्जिताः ।। २१६ ।। 
बुद्ध्यादेः कृत्स्नकार्यस्य पुंस्कर्मोद्भूतिहेतुतः ।।
बुद्ध्याद्युत्क्षेपसंहारौ तस्मात्कर्मनिबन्धनौ ।। २१७ ।। 
स्वात्मावभासतो भोक्ता कर्ता त्वज्ञानहेतुतः ।।
द्वयाविविक्तो हि परो भोक्ता कर्तेति चोच्यते ।। २१८ ।। 
जाग्रत्फलप्रयोगस्य यदा कर्म प्रहीयते ।।
वयुत्थानहेत्वसद्भावात्तदाऽकर्ता सुषुप्सति ।। २१९ ।। 
भोक्तृप्रयुक्तं कर्तृत्वं कर्त्रा कर्म प्रयुज्यते ।।
कर्मप्रयुक्तो भोगश्च ततः संस्कारसंभवः ।। २२० ।। 
सुखुदुःखादिसंस्कारसंस्कृतोऽयं जडः पुमान् ।। 
रागद्वेषादिनाऽऽक्षिप्तस्ततो भूयः प्रवर्तते ।। २२१ ।। 
अन्योन्यं कार्यता चैषां कारणत्वं तथैव च ।।
तेनानुच्छन्नसंस्कार आत्माऽयं प्राक्प्रबोधतः ।। २२२ ।। 
अविद्यानाभिसंवन्धो मिथ्याधीचक्रसंस्थितः ।।
आब्रह्माऽऽस्थाण्वयं योनीर्बम्भ्रमीत्यनिशं परः ।। २२३ ।।  
जाग्रत्कर्मक्षये सोऽयमादायाशेषभावनाः ।।
असंबुद्धात्मकोद्भूतमनोबुद्ध्यादिरूपिणा ।। २२४ ।। 
आधिस्वभावजेनेति कर्ताऽऽदानस्य भण्यते ।।
प्रत्यक्चिदवभासान्तः कर्ता क्षेत्रज्ञ उच्यते ।। २२५ ।। 
आदीयमानं विज्ञानं सामर्थ्यं विषयोन्मुखम् ।।
वागादीनामिह ग्राह्यं प्राणानं विषयाञ्जनम् ।। २२६ ।। 
शक्तयः करणान्यत्र गृह्यन्ते कारणात्मना ।।
परमात्मा ग्रद्दीताऽत्र स्वाभासाभिन्नविग्रह ।। २२७ ।। 
तथा संवर्गविद्यायां प्राणवाय्वात्मना श्रुतिः ।।
वागग्न्याद्युपसंहारं वक्ति नान्येन कारणात् ।। २२८ ।। 
नामाद्याशावसानं च प्राणे सर्वं प्रतिष्ठितम् ।।
प्राणबन्धनवाक्याच्च सूक्तमेतद्यथोदितम् ।। २२९ ।। 
आविर्भूतस्वकार्यस्य संसर्गः कारणात्मना।।
वागाद्यादानमत्र स्याद्बुद्बुदानां यथाऽम्भसा ।। २३० ।। 
सहार्थे वा तृतीयेयं विज्ञानेनेति या श्रुता ।।
सह प्रमातृज्ञानेन वागादेरुपसंहृतिः ।। २३१ ।। 
यदि वाऽस्तु तृतीयेयमित्थंभूतार्थवाचिनी ।।
प्रत्यग्ज्ञानस्वभावेन कार्यकारणसंहृतिः ।। २३२ ।। 
अनन्यबोधप्रत्यक्षो य एष इति भण्यते ।।
तस्य संप्रतिषत्त्यर्थमन्तर्हृदयकीर्तनम् ।। २३३ ।। 
पराक्प्रमेयभूमिभ्यो व्युत्थाप्य मन आदरात् ।।
प्रत्यक्प्रवणया दृष्ट्या पश्याऽऽत्मानं त्वमञ्जसा ।। २३४ ।। 
आत्मबुद्धिरियं पुंसां लक्ष्यतेऽव्यभिचारिणी ।।
व्यभिचारिणीष्वनात्मोत्थबुद्धिषु प्रत्यगात्मनि ।। २३५ ।। 
बुद्धात्मनोऽपि सा बाह्यपदार्थज्ञानविभ्रमात् ।। 
संकीर्यमाणेवाऽऽभाति तमसोपहतात्मनाम् ।। २३६ ।। 
जग्धे कार्ये च निःशेषे कारणे चाऽऽत्मविद्यया ।।
अपूर्वाद्यात्मनाऽऽत्माऽयमात्मन्येवावसीयताम् ।। २३७ ।। 
आदायाकाशशब्दाभ्यामैकात्म्यं प्रतिपाद्यते ।। 
क्षेत्रज्ञेश्वरयोः साक्षाच्छ्रुत्येहाज्ञानहानतः ।। २३८ ।। 
तात्स्थ्याद्धृदयशब्देन बुद्धिरत्राभिधीयते ।।
ऐकात्म्यप्रतिपत्त्यर्थं क्षेत्रज्ञपरमात्मनोः ।। २३९ ।। 
घटाकाशो महाकाश इत्युक्तौ खैकधीर्यथा ।।
तथेहापि कथं नाम प्रत्यग्धीः स्यादितीर्यते ।। २४० ।। 
बुद्धेरन्तः प्रतीचोऽन्यो नार्थः संभाव्यते यतः ।।
तस्मादाकशशब्देन प्रत्यगात्माऽभिधीयते ।। २४१ ।। 
प्राणादीनां यतो जन्म वक्ष्यते प्रत्यगात्मनः ।।
तस्माच्चाऽऽकाशशब्देन ब्रह्मैवात्राभिधीयते ।। २४२ ।। 
अथाऽऽकाशो ह वै नाम सता सोम्येति च श्रुतिः ।।
ब्रह्माकाशात्परो नान्य आकाश इह गृह्यते ।। २४३ ।। 
स्वतोवगमरूपेऽस्मिन्कूटस्थे कारणात्मना ।।
कार्त्स्न्येनावसितिर्भोक्तुः शेत इत्यभिधीयते ।। २४४ ।। 
दृष्टान्तश्च कुमारादि तथाच घटतेऽञ्जसा ।।
प्रत्यक्चैतन्यमात्रत्वान्न तु निद्रेह युज्यते ।। २४५ ।। 
देहाद्यध्यक्षतां हित्वा यदाऽयं वर्तते तदा ।।
स्वात्मन्येवाऽऽस्त इत्येतत्कुतश्चेत्स्वपितीत्यतः ।। २४६ ।। 
इतश्च प्रत्यगात्मस्थो नान्यत्रागादयं पुमान् ।।
सुषुप्ते स्वपितीत्युक्तेस्तदेतदभिधीयते ।। २४७ ।। 
अन्ये व्याचक्षते बुद्धिविज्ञानेनेति विस्मिताः ।।
वागादिज्ञानमादाय हृत्खे शेते य उत्थितः ।। २४८ ।। 
सुषुप्सुर्मनसैवाऽऽत्मा मनस्येव समूहति ।। 
प्राणान्स्वशक्तिभिः साकं मनोऽप्यात्मनि लीयते ।। २४९ ।। 
विशीर्णकरणग्रामो वुद्धिभावनया युतः ।।
हृद्याकाशात्प्रसृत्याऽऽत्मा नाडीभिः स्वप्नमश्नुते ।। २५० ।। 
मनोवागादिविज्ञानविग्रहः करणाख्यया ।।
विजानातीति कर्तृस्थे परस्मिन्भावसाधनः ।। २५१ ।। 
प्रकाशवृत्तिर्या ज्ञस्य सा हृद्धर्मानुगा सती ।।
उद्गच्छति यतस्तस्माद्धृद्विशेषे लयं विदुः ।। २५२ ।। 
स्वगोचरोन्मुखं ज्ञानं वागादीनामशेषतः ।।
आदाय भावनाबुद्ध्या शेते ज्ञो हृदयाम्वरे ।। २५३ ।।
भावनारूपविज्ञानमभिव्यक्तं यदा हृदि ।।
क्षेत्रज्ञस्यार्थवद्भाति शेते हृदीत्यतो वचः ।। २५४ ।। 
एवं श्रुतिरियं कैश्चिद्व्याख्याताऽतिप्रयत्नतः ।।
परीक्ष्यैतद्दूयं ग्राह्यं स्वयमेव परीक्षकैः ।। २५५ ।। 
सह भावनया बुद्धेः श्रुतत्वादुपसंहृतेः ।।
न स्यात्तथोपसंहारस्तेनेयं कल्पना मुधा ।। २५६ ।। 
स्वगोचरेषूत्सृष्टानि यदा गृह्णात्ययं स्वयम् ।। 
वागादीनि तदैवैनं स्वपितीति प्रचक्षते ।। २५७ ।। 
समाख्यासंश्रयात्तस्मादभूत्प्रक्प्रत्यगात्मनि ।। 
व्यभिचारोऽपि चेन्नाम्नि ततो युक्तिरपीर्यते ।। २५८ ।। 
वागादिप्रकृतौ प्राणशब्दो घ्राणेऽवगम्यते ।।
मुख्यस्यानुपसंहारान्न तद्वाचक इष्यते ।। २५९ ।। 
वासनामात्रहेतुश्च स्वप्ने कर्मेन्द्रियाश्रयः ।।
सर्वेन्द्रियाणां लीनात्वद्व्यापारो न प्रबोधवत् ।। २६० ।। 
वागाद्युपाधिसंबन्धे संसारित्वमिवेक्ष्यते ।।
ते तूपसंहृताः सर्वेऽसंसारित्वमतो दृशेः ।। २६१ ।। 
ननु स्वप्नेऽपि जाग्रद्वत्प्रत्यक्षमुपलभ्यते ।। 
सर्वेन्द्रियवियोगेऽपि सुखिदुःखित्वमात्मनः ।। २६२ ।। 
मैवं मृषात्वात्स्वप्नोत्थसुखदुःखादिलक्षण -
संसारस्येत्यतो वक्ति श्रुतिस्तस्य मृषार्थताम् ।। २६३ ।। 
नास्य स्वापः प्रबोधो वा कुतः स्वप्नस्य संभवः ।।
प्रत्यक्स्वभाव एवास्य जाग्रत्स्वप्नसुषुप्तयः ।। २६४ ।। 
सुप्तः प्रबुद्ध इत्येवं स्वप्नं स्वप्नं पश्यति चेति यः ।।
विकल्प एष भूतानामविद्यारात्रिशायिनाम् ।। २६५ ।। 
मायामात्रमिदं सर्वं जगत्स्थावरजङ्गमम् ।।
सर्पादेरिव रज्जवादिस्तत्त्वमस्यपरं पदम् ।। २६६ ।। 
चित्तसंमोहमात्रेस्मिल्लोकोऽयं परिखिद्यते ।। 
दिङ्भोहाकुलविज्ञानो नष्टमार्ग इवाध्वगः ।। २६७ ।। 
अस्मिन्नर्थे जगादेमौ श्लको यदुकुलोद्वहः ।।
पुराणः शाश्वतो विष्णुः प्रपन्नाय किरीटिने ।। २६८ ।।
न मां दुष्कृतिनो मूढाः प्रपद्यन्ते नराधमाः ।।
माययाऽपृतज्ञाना आसुरं भावमाश्रिताः ।। २६९ ।। 
दैवी ह्येषा गुणमयी मम माया दुरत्यया ।। 
मामेव ये प्रपद्यन्ते मायामेतां तरन्ति ते ।। २७० ।। 
आत्मैवेदं जगत्सर्वं सत्यापूर्वादिलक्षणम् ।।
वेत्ति यस्तत्त्वतो वाक्यात्तस्यैवेह कृतार्थता ।। २७१ ।। 
प्रत्यक्तमोवसाय्येव पराग्ज्ञानमशेपतः ।।
प्रत्यगात्मन्यविद्येति त्वविद्यापरिकल्पना ।। २७२ ।। 
स्वार्थं प्रत्येव विज्ञेयाः सदसत्त्वादिकल्पनाः ।।
जाग्रत्स्वप्नावतः सिद्धौ स्वार्थं प्रत्येव न स्वतः ।। २७३ ।। 
वागादिसाध्यसंदृष्टेः स्वप्नो बोधसमो यदि ।।
अवस्थात्रितयस्यास्य कुतः सिद्धिरितीर्यताम् ।। २७४ ।। 
आदायेति च क्त्वान्तोक्तेः पूर्वाकलैककर्मणः ।।
स्वप्न एव तु संसिद्धिरादावन्ते ह्यसंभवात् ।। २७५ ।। 
इति भूतार्थसंवोधज्ञानोन्मीलितचक्षुषाम् ।।
नास्ति व्याधिर्जरा नास्ति नास्ति देशपरिभ्रमः ।। २७६ ।। 
नास्ति रोगो न संतापो नास्ति कामादिसंप्लुतिः ।।
न स्युर्हर्षभयोद्वेगहानोपचयमृत्यवः ।। २७७ ।।
न शोको नारतिः काचिन्न कर्तृत्वं न कार्यता ।।
न ज्ञेयं नापि च ज्ञाता तदभावोऽपि नेष्यते ।। २७८ ।। 
इति क्षरार्थसंबन्धज्ञानेऽस्मिल्लोँकचक्षुषा ।।
विकल्पहेत्वविद्यायाः प्रत्यग्याथात्मनिष्ठितः ।।
सम्यग्बोधाग्निना ध्वस्तौ विकल्पो नावशिष्यते ।। २७९ ।। 
विजिज्ञापयिषुर्गार्ग्यमिममर्थमतो नृपः ।।
स यत्रेत्यादिकामाह परामुक्तिपरंपराम् ।। २८० ।। 
स्वप्ने भवत्वात्स्वप्न्येति जाग्रत्स्वापाद्विवेचनम् ।।
मिथ्यात्वप्रतिपत्त्यर्थं स्वप्नस्य क्रियते स्फुटम् ।। २८१ ।। 
निशायां संप्रवृत्तायां संहृताक्षस्य निद्रया ।।
जाग्रत्कर्मण्युपक्षीणे स्वप्नभोग उपस्थिते ।। २८२ ।। 
बोधावस्था तिरोनीय देहाद्याश्रयलक्षणाम् ।।
कर्मोद्भावितसंस्कारस्तत्र स्वप्नरिरंसया ।। २८३ ।। 
अवस्थां प्रययावन्यां मायावीवाऽऽत्ममायया ।।
उच्चावचान्वहूनर्थान्सोऽसृजत्सृजतेऽनृतान् ।। २८४ ।।
अविद्याकामकर्मादिसाधनैः समुपार्जितान् ।।
बोधे साधारणा येऽस्य स्वप्ने तेऽनन्यद्रष्टृकाः ।। २८५ ।। 
लोकाः कर्मफलानीति तेषां मिथ्यात्वामुच्यते ।।
उतेवेत्यादिना स्पष्टमैकात्म्यप्रतिपत्तये ।। २८६ ।। 
ननु बोधे यथा लोकास्तत्कालाव्यभिचारिणः ।।
स्वप्नेऽपि स्वप्नकालस्थास्तद्वत्सन्त्विति भण्यते ।। २८७ ।। 
ननु जाग्रत्स्थलोकानां मिथ्यात्वं प्राक्प्रपञ्चितम् ।।
अविद्यामात्रहेतुत्वं पाणिपेषप्रवोधनात् ।। २८८ ।। 
तथाच सति दृष्टान्तो भवतो नोपपद्यते ।।
मिथ्यात्मकत्वात्सर्वस्य नैतदेवं कुतो यतः ।। २८९ ।। 
विवेकमात्रसिद्ध्यर्थो भोक्तृभोग्यपदार्थयोः ।।
पाणिपेषादिको ग्रन्थः शुद्धिस्तत्र विवक्ष्यते ।। २९० ।। 
तस्मात्कृतकदृष्टान्तमुपादायाऽऽत्मनोऽञ्जसा ।।
आध्यात्मिकादिलेपानां विशुद्धिरिह भण्यते ।। २९१ ।। 
किंचित्सामान्यमाश्रित्य जामित्वं प्रतिपद्यते ।।
न्यायः सर्वोऽपि येनातो नैतत्साधु प्रचोदितम् ।। २९२ ।। 
महाराजादयो नास्य स्वप्नानुभवगोचराः ।।
आत्मभूता इति ज्ञेयास्तद्भेदेनोपलम्भनात् ।। २९३ ।। 
पर्यङ्कशयिताद्राज्ञः प्रत्यक्षादिप्रमाणकात् ।।
वहिः समीक्ष्यते राजा स्वप्नदृग्भिर्वनं गतः ।। २९४ ।। 
स्वानुभूत्यनुरोधेन राज्ञो राजाऽमृषा गृहे ।।
स्वप्ने प्रवद्धस्य सतो मृषा स्याद्वनमाश्रितः ।। २९५ ।। 
जाग्रद्वृष्टं मृषा स्वप्ने सज्जागरे मृषा ।।
अन्योन्यव्यभिचारित्वात्स्वप्नजाग्रत्पदार्थयोः ।। २९६ ।। 
अहः क्षपायां च कुतः, संहृताक्षस्य चेक्षणम् ।।
मृतानां जीवनं तद्वद्वृद्धानां यौवनं कुतः ।। २९७ ।। 
न चक्षुरादिदृष्टीनामन्तर्देहसमीक्षणम् ।।
हिमवत्प्रभृतीनां च कुतोऽन्तः संभवो हृदि ।। २९८ ।। 
नापि देहाद्विनिष्क्रम्य पर्वतादीन्समीक्षते ।।
देहं विना कथमगाद्गतिसाधनवर्जितः ।। २९९ ।। 
अन्तरेणापि देहादींस्तत्कार्यं चेत्करोत्ययम् ।।
व्यर्थं देहाद्युपादानमस्य प्राप्नोत्यसंशयम् ।। ३०० ।। 
ननु पर्यङ्क आसीनो गच्छञ्शिविकया वनम् ।।
वेश्मतो बहिरात्मानं द्रक्ष्यतीति न तद्यतः ।। ३०१ ।। 
अमात्यादीन्यथाऽऽदाय स्वात्मभोगप्रसिद्धये ।।
नृपः स्वदेशमध्यस्थो यथेष्टं परिवर्तते ।। ३०२ ।। 
स्वदेहराष्ट्रसंस्थोऽयं जाग्रद्भावनिरूपिणः ।।
प्राणानात्मा तथाऽऽदाय स्वप्नान्पश्यति कामतः ।। ३०३ ।। 
असत्योपाधिभिः सोऽयं कूटस्थासङ्गविग्रहः ।।
अविद्यारोपितमलो विद्ययाऽऽत्मा विशोध्यते ।। ३०४ ।। 
निःसङ्गस्य ससङ्गेन कूटस्थस्य विनाशिना ।।
आत्मनोऽनात्मना योगो वास्तवो नोपपद्यते ।। ३०५ ।। 
कूटस्थादत्तानुज्ञं सत्प्रत्याख्यातं सहान्वयम् ।।
कारकाद्यन्यतो मोहान्नाऽऽत्मानं प्रति ढौकते ।। ३०६ ।। 
ननु कामवशादस्य त्वयोक्तं परिवर्तनम् ।।
द्रष्टृदृश्यादिभावश्च कथं शुद्धस्तथा सति ।। ३०७ ।। 
मैवं स्वतोऽववुद्धत्वात्कुतोऽज्ञानेन संगतिः ।।
अज्ञानसंगतिं मुक्त्वा न स्यात्तज्जेन संगतिः ।। ३०८ ।। 
एवं यस्मात्स्वतः शुद्धोः द्वितीयासंगतेरयम् ।।
आन्मा तस्मात्स्वतो मुक्तः कूटस्थज्ञाप्तिमात्रतः ।। ३०९ ।। 
न यथा श्रोत्रविज्ञानं रूपेणैति समागमम् ।।
संसारेण तथैवाऽऽत्मा कौटस्थ्यान्नैति संगतिम् ।। ३१० ।। 
इत्यर्थस्याववोधार्थे परो ग्रन्थोऽवतार्यते ।। ३११ ।। 
विशुद्धिं व्यतिरेकं च स्वप्नजाग्रदवस्थयोः ।।
उक्त्वाऽऽत्मनोऽद्वयत्वं च सुषुप्ते चाधुनोचयचते ।। ३१२ ।। 
न वेदेत्यात्मनः श्रुत्य़ा कर्तृत्वं प्रतिषिध्यते ।।
पश्यन्नपि यतः प्राज्ञो कौटस्थ्यान्न प्रपश्यति ।। ३१३ ।। 
अथ यो वेदेति तथा ज्ञातृसाक्षित्वमात्मनः ।।
प्रतीचोऽकारकत्वं नः सर्वत्र प्रतिपाद्यते ।। ३१४ ।। 
कचित्प्रमातृवित्साक्षी कचित्प्रत्ययवित्परः ।।
कचिद्बाह्यार्थविच्चाऽऽत्मा तत्कर्तृत्वं निषिध्यते ।। ३१५ ।।
परप्रयुक्तं वेत्तृत्वं यदस्य प्रत्यगात्मनः ।।
संबन्धजत्वात्तस्यातः कस्येत्यत्राभिधीयते ।। ३१६ ।।
कर्मोत्थत्वात्प्रमात्रादेस्तत्क्षये क्षयवत्त्वतः ।।
षष्ठीयं कर्मणि न्याय्या द्वयाभावविवक्षया ।। ३१७ ।। 
अप्यर्थे चनशब्दोऽयमभावस्यापि वारकः ।।
शेषशेषितिरोभावे सुषुप्तिरिह भण्यते ।। ३१८ ।। 
अथ केन क्रमेणायं सुषुप्तं प्रतिपद्यते ।।
इति क्रमविधानार्थं हिता नामेति भण्यते ।। ३१९ ।। 
आ नाभितस्तथा कण्ठाद्धृदयं मध्यतः स्थितम् ।।
सनालं पद्मकोशाभं पञ्चच्छिद्रमधोमुखम् ।। ३२० ।। 
स्वप्नाश्रयाणि हृन्मध्ये नीलाद्याभानि देहिनः ।।
स्थानानि सुरमर्त्यादिजुष्टान्यस्य भवन्त्युत ।। ३२१ ।। 
बिलानि सुपयश्चैता जाग्रद्वत्प्रत्ययोद्भवाः ।।
एकोत्तरं नाडिशतं विष्वक्ताभ्यो विनिर्गतम् ।। ३२२ ।। 
प्रतीन्द्रियं दश दश निर्गता विषयोन्मुखाः ।। 
ना़ड्यः कर्मादिहेतूत्थाः स्वप्नादिफलभुक्तये ।। ३२३ ।। 
वहन्त्यम्भो यथा नद्यो नाड्यः कर्मफलं तथा ।।
अनन्तैकोर्ध्वगा नाडी तया गच्छन्विमुच्यते ।। ३२४ ।। 
एकैकस्याः पुनर्नाड्याः सूक्ष्मभेदाः प्रकीर्तिताः ।। 
द्वासप्ततिसहस्रैस्ते संख्याता योगचिन्तकैः ।। ३२५ ।। 
कदम्बकुसुमोद्भूतकेसरा इव सर्वतः ।।
प्रसृता हृदयान्नाड्यो याभिर्व्याप्तं शरीरकम् ।। ३२६ ।। 
हितं फलं प्रयच्छन्ति यस्मात्तस्माद्धिताः स्मृताः ।।
हृदयात्ता विनिप्क्रान्ता यथाऽर्काद्रश्मयस्तथा ।। ३२७ ।। 
पुरीतदभिधानेन हृद्वेष्टनमिहोच्यते ।।
तत्तूपलक्षणं विद्याद्देहव्याप्तिविवक्षया ।। ३२८ ।। 
स्वप्नकर्मसमुद्भूता वासना या हृदि स्थिताः ।।
नाडीभिस्ता वितत्याऽऽत्मा स्वप्नान्पश्यति  कामतः ।। ३२९ ।।
स्वाप्नान्भोगानशेषेण भुक्त्वा स्वप्नक्रियाक्षये ।।
ताभिरेवोपसंहृत्य प्राज्ञो याति सुषुप्तताम् ।। ३३० ।। 
जाग्रत्स्वप्नक्रियोद्भूतान्भुक्त्वा भोगानशेषतः ।।
इन्द्रियाण्युपसंहृत्य शेते नाडीभिरात्मनि ।। ३३१ ।। 
सामान्यप्रज्ञया देहं संव्याप्यान्तर्वहिः श्रमात् ।।
श्येनवत्परमं स्थानमात्माऽभ्येति सुषुप्तताम् ।। ३३२ ।। 
धियोऽन्तःकरणस्येह स्थानं हृदयमिष्यते ।।
तत्रेन्द्रियाणि सर्वाणि बुद्धितन्राणि सर्वदा ।। ३३३ ।।
यत एवमतस्तानि नाडीभिः कर्मणो वशात् ।। ३३४ ।।
प्रसारयति धीर्वृत्तीर्मत्स्यजालकवद्बहिः ।।
प्रसार्याऽऽयतनस्थानि तानि धीरधितिष्ठति ।। ३३५ ।। 
जाग्रत्काले ततो ज्ञोऽयमभिव्यक्तविशेषधीः ।।
व्याप्नोति निष्क्रियः सर्वान्भानुर्दश दिशो यथा ।। ३३६ ।। 
ता एवेन्द्रियवृत्तीः स्वाश्चैतन्यखचिता यदा ।।
संयच्छति प्रतीच्यात्मा स्वपितीति तदोच्यते ।। ३३७ ।। 
बुद्ध्युपाध्यनुरोधेन प्रतीचः प्रभवाप्ययौ ।।
विक्षेपलयहीनस्तु स्वतः कुम्भखवत्परः ।। ३३८ ।। 
ताभिः प्रत्यवसृप्याऽऽत्मा वृत्तीर्नाडीभिरानयन् ।।
तप्तायोवच्छरीरं स्वं व्याप्य शेते स्व आत्मनि ।। ३३९ ।। 
स्वहेतुमात्रया स्थानमिन्द्रियाणां न कार्यतः ।।
यतोऽतश्चिन्निभेनैव व्याप्तिः स्यात्कारणात्मना ।। ३४० ।। 
सुषुप्तौ न शरीरेण संगतिः प्रत्यगात्मनः ।।
ऩापि बुद्ध्यादिभिः साक्षात्तत्स्थानासंगतेर्भवेत् ।। ३४१ ।। 
तीर्णो हीति तथाचैतदुत्तरत्राभिधास्यते ।।
सुषुप्तेऽत्र पिता चेति सर्वसंबन्धवारणम् ।। ३४२ ।।
सर्वसंसारदुःखौघव्यतीतेयं पराऽऽत्मनः ।।
अवस्थेत्यत्र दृष्टान्तः स यथेत्यभिधीयते ।। ३४३ ।। 
स्तनंधयो यथा वालो रागद्वेषविवर्जितः ।।
तदभावाद्विकुर्वन्ति चेतो न विशयाः सदा ।। ३४४ ।। 
अप्ररूढेन्द्रियत्वाच्च रागद्वेपाद्यसंप्लुतिः ।।
मृदुकण्टकवत्तद्धीर्नालं वेद्धं स्वगोचरान् ।। ३४५ ।। 
सर्वत्राव्याहताज्ञश्च विधेयप्रकृतित्वतः ।।
राजा वाऽतिसुखी लोके प्ररूढेन्द्रियवानपि ।। ३४६ ।।
विज्ञाताशेषतत्त्वो वा ब्राह्मणः कृतकृत्यतः ।।
आनन्दस्य परां काष्ठामतिघ्नीमेत्य निर्वृतः ।। ३४७ ।। 
बालादित्रयमप्येतदेको दृष्टान्त इष्यते ।।
बालमौढ्यमदान्धत्वनिवृत्त्यर्थं तथोच्यते ।। ३४८ ।। 
बालस्य निर्विवेकत्वात्सविवेकः क्षितीश्वरः ।।
तन्मदान्ध्यनिषेधार्थं महाब्राह्मण उच्यते ।। ३४९ ।। 
अतीत्य दुःखहेतून्या हन्ति दुःखान्यशेषतः ।।
आनन्दस्य परा निष्ठा तेनातिघ्नीति भण्यते ।। ३५० ।। 
निर्विकारात्मनां यस्माद्बालादीनां स्व आत्मनि ।।
अतीवे जायते ह्रादो दृष्टान्तः स विवक्षितः ।। ३५१ ।। 
परसंबन्धमेत्यात्मा कार्यकारणरूपिभिः ।।
ऐकात्म्यलक्षणं साक्षाच्छेत इत्यभिधीयते ।। ३५२ ।। 
अत्यन्तसंनिकृष्टानामपि भिन्नात्मनां मितेः ।।
लोचनस्थाञ्जनादीनां न दृष्टिपथतेष्यते ।। ३५३ ।। 
किमु प्रध्वस्तनिःशेषभेदहेताविहाऽऽत्मनि ।।
ग्राह्यग्राहकसंबन्धः सर्वभेदापनोदिनि ।। ३५४ ।। 
स्वस्थावस्थैव यैतेषां प्रसिद्धा जगतीक्ष्यते ।।
दृष्टान्तत्वेन स्वापस्य सैव साक्षाद्विवक्ष्यते ।। ३५५ ।।
दार्ष्टान्तिकत्वेन यतः सुषुप्तोऽत्र विवक्षितः ।।
नापि बालादिस्वापस्य विशेषः कश्चिदीक्ष्यते ।। ३५६ ।। 
अव्याहतमतिर्बालः सर्वातिशयवर्जिताम् ।।
आऩन्दस्य परां निष्ठामतिघ्नीं प्रतिपद्यते ।। ३५७ ।। 
यावद्यावत्प्ररूढत्वं रागादेर्जायते शिशोः ।।
तावत्तावत्प्ररूढत्वं दुःखस्याप्यभिजायते ।। ३५८ ।। 
यथैव तत्तनुत्वं च यावद्यावदिहाऽऽत्मनः ।।
दुःखस्यापि तनुत्वं स्यात्तवत्तावत्सुखात्मनः ।। ३५९ ।। 
उत्तरोत्तरवृद्ध्याऽतो दुःखहेतुक्षयाच्छ्रुतौ ।।
सहस्रदशभागेन निष्ठाऽऽनन्दस्य भण्यते ।। ३६० ।। 
अव्यावृत्ताननुगतप्रत्यङ्भात्रसमाप्तितः ।।
भूम्न्येव तु परा निष्ठाऽऽनन्दस्येति श्रुतेर्वचः ।। ३६१ ।। 
आनन्दः स्वयमेवाऽऽत्मा भेदसंसर्गवर्जितः ।।
दुःखहेतुविनिर्मुक्तावतिघ्नीमेत्यतः स्वतः ।। ३६२ ।। 
गार्ग्यं काश्यो यदप्राक्षीत्काभूदेष तदेति तत् ।।
सप्रपञ्चं यथावच्च सर्वमुक्तमशेषतः ।। ३६३ ।। 
अनेन च यथोक्तेन पाणिपेषोत्थितस्य हि ।।
मोहोत्थाशेषकार्येभ्यो विशुद्धिं श्रुतिरब्रवीत् ।। ३६४ ।। 
कुत आगादिति त्वस्य प्रश्नार्थाविश्चिकीर्षया ।।
सुषुप्ताज्जाग्रदापत्तिर्यथा तदधुनोच्यते ।। ३६५ ।। 
नन्वस्थाद्यो हि यत्रेह स तस्मादन्यतो व्रजन् ।।
वेश्मतो ग्रामतो वाऽसौ तत एव व्रजेद्धुवम्  ।। ३६६ ।।
तस्मात्सामर्थ्यतः सिद्ध उत्तरप्रश्ननिर्णयः ।।
तन्निर्णयार्थमारम्भो न कार्यो जामिदोषतः ।। ३६७ ।। 
न निमित्ताद्यर्थताऽपि पञ्चम्या उपपद्यते ।।
ऊर्णनाभ्यग्निदृष्टान्ते न निमित्तादि गम्यते ।। ३६८ ।। 
प्रत्युक्तौ न निमित्तादि यदि साक्षात्समीक्ष्यते ।।
अपादानार्थतैवास्तु दोषस्यान्यत्र दर्शनात् ।। ३६९ ।। 
नन्वत्रापि समो दोषो वाक्यस्य पुनरुक्तता ।।
नैवं यतोऽखिलध्वान्तकार्यध्वंसो विवक्षितः ।। ३७० ।।
अव्यावृत्ताननुगतं पूर्णं ब्रह्म विवक्षितम् ।। 
प्रत्यङ्भात्रैकयाथात्म्यं न दोषो जामिता ततः ।। ३७१ ।। 
विषयौ द्वावुपन्यस्तौ विद्याविद्यात्मनोरिह ।।
आत्मेत्येवेति विद्याया विषयः प्रागुदाहृतः ।। ३७२ ।। 
अविद्याविषयस्तावत्संसारानर्थ ईरितः ।।
क्रियाकारकभेदेन नामरूपक्रियात्मकः ।। ३७३ ।। 
तत्राविद्योद्भवं कार्यं यावत्किंचिद्विवक्षितम् ।।
तत्प्रत्यपादि निखिलं पूर्वं श्रुत्यैव यत्नतः ।। ३७४ ।। 
अविद्याप्रतिपक्षाया विद्याया विषयोऽधुना ।।
प्रवक्तव्योऽतस्तद्योग्यौ प्रश्नौ द्वौ समुदाहृतौ ।। ३७५ ।। 
हेतुस्वरूपकार्याणि विरोधीनि परस्परम् ।।
अविद्याविद्ययोर्यस्मात्तद्योग्यप्रश्नगीरतः ।। ३७६ ।। 
कारकव्यवहारोऽयमविद्याविषयः सदा ।।
आद्याराधेययोर्भित्तौ तयोः कारकतेष्यते ।। ३७७ ।। 
तद्बद्गच्छति यो यस्माद्भेदे सत्येव याति सः ।।
इत्यविद्याव्यवस्थेयं विद्यायास्तद्विपर्ययः ।। ३७८ ।। 
क्रियाकारकभेदाद्या लोकतः शेमुषी त्वभूत् ।।
यथास्थितात्मयाथात्म्यसम्यग्ज्ञानेन बाध्यते ।। ३७९ ।। 
नान्योऽयमात्माऽन्यत्राभून्नान्योऽन्यस्मात्तथैति च ।। 
इति निःशेषतन्मोहकार्यध्वंसो विवक्षितः ।। ३८० ।। 
अभेदव्यतिरेकाभ्यां वस्त्वन्तरमिहाऽऽत्मनः ।।
श्रुत्या निषिध्यते साक्षाद्भेदहेतोर्निषेधतः ।। ३८१ ।।
ननु प्राणादिभिः सद्भिः कथं निर्भेदताऽऽत्मनः ।।
नाऽऽत्मन्येव तदध्यासाच्छुक्तिकारजतादिवत् ।। ३८२ ।। 
कथं तदिति दृष्टान्त ऊर्णनाभ्यादिरुच्यते ।।
वास्तवं वृत्तमापेक्ष्य न त्वियं सृष्टिरात्मनः ।। ३८३ ।। 
नासतो जन्मना योगः सतः सत्त्वान्न चेष्यते ।।
कूटस्थे विक्रिया नास्ति तस्मादज्ञानतो जनिः ।। ३८४ ।। 
पुंस्प्रबोधप्रसिद्ध्यर्थं सृष्टिव्याजोऽयमुच्यते ।।
कौटस्थ्यात्त्वात्मनः सृष्टिर्न कथंचन युज्यते ।। ३८५ ।। 
निःशेषवेदसिद्धान्तविद्वद्भिरपि भाषितम् ।।
गौडाचार्यैरिदं वस्तु यथाऽस्माभिः प्रपञ्चितम् ।। ३८६ ।। 
मृल्लोहविस्फुल्लिङ्गद्यैः सृष्टिर्या चोदिताऽन्यथा ।।
उपायः सोऽवताराय नास्ति भेदः कथंचन ।। ३८७ ।।
सृष्टावन्यपरायां तु न चोद्यस्यास्ति संभवः ।। 
कूटस्थात्कथमुत्पत्तिरचित्कं चेतनात्कथम् ।। ३८८ ।। 
निःसाधनं च कार्याणि कथं कुर्यादनेकधा ।।
विश्वरूपसमुत्पत्तिरेकरूपात्कथं भेवत् ।। ३८९ ।। 
इत्येवमादिचोद्यानां पुंस्वभावानुरोधतः ।।
परिहारवच श्रौतं न च वस्त्वनुरोधतः ।। ३९० ।। 
ऊर्णनाभिः स्वयं कर्ता प्रयुङ्त्के कर्म चाऽऽत्मना ।।
तन्तून्स्वतः प्रसिद्धेन करणेन च तन्तुना ।।
गमिक्रियां साधयति तथैकत्रापि चाऽऽत्मनि ।। ३९१ ।। 
अचेतनो यथा जाल ऊर्णनाभेः सचेतनात् ।।
आकाशादिजगत्कार्यमात्मनश्चेतनात्तथा ।। ३९२ ।। 
विस्फुलिङ्गा यथा चाग्नेर्जायन्तेऽग्निस्वभावकाः ।।
सुषुप्तादात्मनस्तद्वत्प्राणादीनां समुद्भवः ।। ३९३ ।। 
सुषुप्तोदाहृतिर्येयं तया समुपलक्ष्यते ।।
विश्वाभिव्यक्तितः पूर्वं ब्रह्मैवानामरूपकम् ।। ३९४ ।। 
सर्वासूपनिषत्स्वेवं कारणं नान्यदात्मनः ।।
श्रूयतेऽतः परात्मैव जगतः कारणं परम् ।। ३९५ ।। 
ब्रह्मण्यस्तमितेऽत्यर्थं जगत्यस्मिन्नशेषतः ।।
जगत्प्रसूतौ को हेतुस्तदन्याव्यतिरेकतः ।। ३९६ ।। 
अस्तीशो व्यतिरिक्तश्चेत्सोऽपि केन प्रवर्तितः ।।
जगन्निर्मिनुयादेतत्स्वतश्चेत्सर्वदा न किम् ।। ३९७ ।। 
ऐश्वर्यं पारतन्त्रयं च नापि संभाव्यते मितेः ।।
नापि कार्यं विलीनत्वात्स्वात्मोत्पत्तौ प्रवर्तते ।। ३९८ ।। 
भिन्नं चेत्कारणात्कार्यं कार्यकारणता तयोः ।।
पृथक्प्रसिद्धयोः केयं हिमवद्विन्ध्ययोरिव।। ३९९ ।। 
अथाभिन्नं तदैकत्वात्कार्यकारणता कुतः ।।
नापि निष्प्रियरूपं सत्कारणत्वं समश्नुते ।। ४०० ।। 
तथाचाक्रियमाणं सत्कथं कार्यमिहोच्यते ।।
क्रियाशून्यं च यद्वस्तु तच्चाकारकमिष्यते ।। ४०१ ।। 
लयेनैव समाप्तत्वात्कालकर्मादिकारणम् ।।
स्वात्मोत्पत्तावशक्तं तद्व्यक्तं सामर्थ्यभाग्यतः ।। ४०२ ।। 
नित्यशक्तित्वपक्षेऽपि युगपत्प्रभवादिकम् ।।
प्राप्नोति सर्वकार्यस्य न च तद्वर्तते तथा ।। ४०३ ।। 
शक्त्युत्पत्त्यभ्युपेतौ च कारणं स्यादशक्तिमत् ।।
अथ शक्त्यन्तराच्छक्तिरनवस्था प्रसज्यते ।। ४०४ ।। 
किमपेक्ष्य व्यपेतत्वं कालोऽयं वार्तमानिकः ।।
यायादनागतत्वं च तस्यैक्याभागवत्त्वतः ।। ४०५ ।। 
नित्यमेकं विभु द्रव्यं यदि कालोऽभ्युपेयते ।।
अतीतानागतत्वादिभेदः स्यात्किंनिबन्धनः ।। ४०६ ।। 
आदित्यादिगतिश्चेत्स्यात्कालोऽव्यक्तसमुत्थितौ ।। 
आदित्यादेर्विलीनत्वान्न तदा तत्क्रियेष्यते ।। ४०७ ।। 
न चावयविनो वृत्तिर्निरंशैकत्वहेतुतः ।।
भागेषु निष्कलत्वैक्यनिःसामान्यत्वकारणात् ।। ४०८ ।। 
आधारेषु निरंशेषु यद्याद्येयस्तथाविधः ।।
भिन्नदेशेषु तेष्वेकस्तथाचावयवी कथम् ।। ४०९ ।। 
तस्मान्न देशकालादिभेदो वस्त्वाश्रयो मितेः ।।
दिग्भेदक्लृप्तिवद्व्योम्नि भेदोऽयं तद्वदात्मनि ।। ४१० ।। 
जगदुत्पत्तिसंहारास्तद्वदात्मनि कल्पिताः ।।
वस्तुवृत्तं समालोक्य कुतः सृष्ट्यादिसंभवः ।। ४११ ।। 
कारकादिर्यथा भ्रान्तिस्तथा पूर्वमवादिषम् ।।
सर्वमात्मेति नेतीति तथा सत्युपपद्यते ।। ४१२ ।। 
उद्भूतिस्थितिनाशाः स्युर्जगतोऽतः प्रतिक्षणम् ।।
अविद्यामात्रहेतुत्वान्नामीषां विद्यते क्रमः ।। ४१३ ।। 
प्राणाः श्रोत्रादयोऽत्र स्युर्दश सप्त च ये मताः ।।
लोकाबच्छेदतोऽमीषां भेदोऽध्यात्मादिलक्षणः ।। ४१४ ।। 
जरायुजादिसंभेदभिन्ना लोकाः पृथग्विधाः ।।
तथाऽधिदेवतात्मानो देवाः स्युर्बहुभेदकाः ।। ४१५ ।। 
तेऽपि साधारणाः प्राणा देहेऽसाधारणास्तु ते ।।
भूतानां परिणामोऽयं यथाकर्म यथाश्रुतम् ।। ४१६ ।। 
प्राणादिजन्मना जज्ञे विस्फुलिङ्गैर्यथा शिखी ।।
परमात्माऽपि जज्ञे खं यथा कुम्भादिजन्मभिः ।। ४१७ ।। 
प्राणाद्युद्भूतितो नान्या क्षेत्रज्ञोद्भूतिरिष्यते ।।
श्रुतेरेतेभ्य इति हि तथा स्पष्टं वचः श्रुतम् ।। ४१८ ।। 
यस्मादविद्ययैवाऽऽत्मा प्राणक्षेत्रज्ञरूपभाक् ।।
स्वतोऽतः स परं ब्रह्म तस्योपनिषदुच्यते ।। ४१९ ।।
उपासनार्थं यद्गुह्यं नामोपनिषदुच्यते ।।
तदस्य परमं गुह्यं तेनोपासीत तत्त्वतः ।। ४२० ।। 
ब्रह्मविद्याधिकारेऽस्मिन्यावत्किंचिदुपासनम् ।।
ब्रह्मविद्योत्थितिफलं तत्सर्वमिति निर्दिशेत् ।। ४२१ ।। 
गोदोहनादिवद्विद्यादेवं सर्वमुपासनम् ।।
विद्याधिकारजीवित्वान्न स्वतन्त्रफलं भवेत् ।। ४२२ ।। 
सत्यस्य सत्यमिति या ब्रह्मोपनिषदुच्यते ।।
प्राणा वै सत्यमित्यस्या व्याख्योपनिषदः कृता ।। ४२३ ।। 
नामरूपात्मकाः प्राणाः परसत्याभिसंगतेः ।।
सत्यमित्यभिधीयन्ते तेषां सत्यं परं पदम् ।। ४२४ ।। 
उक्तोपनिषदर्थस्य सम्यगाविष्कृदुत्तरम् ।।
यो ह वै शिशुमित्यादि भविता ब्राह्मणद्वयम् ।। ४२५ ।। 
कामं ह्युपनिषद्व्याख्या भवतु ब्राह्मणद्वयम् ।।
संसारिब्रह्मणोः कस्य नामैतदिति भण्यताम् ।। ४२६ ।। 
पाणिपेषप्रबुद्धस्य नाम संसारिणो यदि ।।
तदा स एव विज्ञेयस्तज्ज्ञानादेव मुक्तता ।। ४२७ ।। 
ब्रह्मशब्दाभिधेयश्च संसार्येव तदा भवेत् ।।
तद्बिद्या ब्रह्मविद्येति प्रतिपद्यामहे तदा ।। ४२८ ।। 
अथासंसारिणो नाम न्यायतोऽध्यवसीयते ।।
संसारिणि यदुक्तं तत्तदा तत्र भविष्यति ।। ४२९ ।। 
भिन्नात्मनोस्तयोर्दोषो ब्रह्मत्वप्रतिपादिकाः ।।
कुप्येरञ्श्रुतयः सर्वा नान्यदन्यद्भवेद्यतः ।। ४३० ।। 
ब्रह्मणोऽव्यतिरेके च तद्वच्चासति दुःखिनि ।।
ब्रह्मविद्योपदेशस्य कैमर्थक्यं प्रसज्यते ।। ४३१ ।। 
इति संदेहहेतुश्च विचारस्य प्रयोजकः ।।
तस्माद्विचारः कर्तव्य उक्तसंदेहहानिकृत् ।। ४३२ ।। 
नासंसारी परोऽन्योऽस्ति पाणिपेषप्रबोधितात् ।।
प्राज्ञावस्थात्मकाद्यस्मादुत्पत्तिः श्रूयते श्रुतौ ।। ४३३ ।। 
ब्रह्म तेऽहं ब्रवाणीति प्रतिज्ञाय ततो नृपः ।।
सुप्तं पुरुषमभ्येत्य पाणिना बोधयन्स्वयम् ।। ४३४ ।। 
तमवस्थान्तरं नीत्वा स्वप्नदर्शनवर्त्मना ।।
सुषुप्ताख्यं ततस्तस्मात्प्राणाद्युत्पत्तिमब्रवीत् ।। ४३५ ।। 
संसारी प्रक्रमाच्चेह नान्यः संभाव्यते ततः ।।
अनूद्य च प्रियात्मानं स द्रष्टव्य इतीर्यते ।। ४३६ ।। 
वेदान्तेषउ च सर्वेषु प्रत्यगात्मैव चोद्यते ।।
वेद्यत्वेन न तद्भिन्नं पश्येदित्यभिधीयते ।। ४३७ ।। 
अवस्थान्तरसंबन्धादसंसारी भविष्यति ।। 
संसार्यपि स्वतोऽयं चेन्नेदृग्दृष्टेरसंभवात् ।। ४३८ ।। 
नान्यजातिविशिष्टोऽर्थः स्वतो जात्यन्तरं ततः ।।
कश्चिदेति जगत्यस्मिन्नन्यत्रेश्वरहेतुतः ।। ४३९ ।। 
स्वभावमपि जह्याच्चेदग्निः शीतो भवेद्धुवम् ।।
सर्वप्रमाणकोपश्च सर्वं स्यादधरोत्तरम् ।। ४४० ।। 
सांख्यादयस्तथेशस्य ह्यभावं बहुयुक्तिभिः ।।
आपादयन्ति यत्नेन तेभ्योऽन्यः कोऽधिको धिया ।। ४४१ ।। 
संसारिणोऽप्यसामर्थ्याज्जगज्जन्मादिकर्मसु ।।
जगद्धेतुत्वमन्याय्यमिति चेन्न श्रुतेर्बलात् ।। ४४२ ।। 
अक्षाद्यगोचरो यद्वच्छास्रादध्यवसीयते ।।
तद्वत्संसारिकारित्वं जगतो गम्यतां श्रुतेः ।। ४४३ ।। 
एवं तावदयं पक्षो न्यायतः प्रतिपादितः ।।
शास्रन्यायादितोऽन्योऽपि पक्षोऽथ प्रतिपाद्यते ।। ४४४ ।। 
यः सर्वज्ञः सर्वविद्योऽशनायादिविवर्जितः ।।
यः पृथिव्यामिति तथा नेति नेतीति चाऽऽगमः ।। ४४५ ।। 
अस्थूलाद्यक्षरोक्तेश्च तथाऽपूर्वादिवाक्यतः ।।
असंसारी परोऽस्तीशो यस्य सर्वमिदं वशे ।। ४४६ ।। 
स एव च जगत्कारी सत्यज्ञानादिलक्षणः ।।
तस्मादित्यात्मनश्चेति सामानाधिकरण्यतः ।। ४४७ ।। 
संसारिणो ननूत्पत्तिरेवमेवेति कीर्तिता ।।
नैवं महेश्वरस्यैव तत्राऽऽकाशत्वसंश्रयात् ।। ४४८ ।। 
ब्रह्म तेऽहं ब्रवाणीति प्रकृत्य ब्रह्मबोधनम् ।। 
अब्रह्माप्रकृतं ब्रूयात्कथं राजाऽतिपण्डितः ।। ४४९ ।। 
श्रुत्यन्तरविरोधश्च संसारी चेदिहोच्यते ।।
सता सोम्येति सन्नाम्ना ब्रह्म तत्र विवक्षितम् ।। ४५० ।। 
आकाशो ह वै नामेति ब्रह्मैवानामरूपकम् ।। 
श्रुत्यन्तरे श्रुतं साक्षादाकाशाहानवत्परम् ।। ४५१ ।। 
तथाचाहरहः शास्रं पर आत्मनि चेति यत् ।।
सुषुप्ते ब्रह्मणोऽन्यस्य नावकाशोऽस्ति दुःखिनः ।। ४५२ ।। 
अतद्विकारतो जन्म प्रलयश्च तथाऽऽत्मनः ।।
भौतिकाकाशविषयो न कथंचन युज्यते ।। ४५३ ।। 
जगज्जन्मादिसामर्थ्यं सामग्यादि च दुःखिनः ।।
संसारिणो न संभाव्यमस्मदादेर्यथा तथा ।। ४५४ ।। 
न शक्त्याधानकृच्छास्रं तस्याभिव्यञ्जकत्वतः ।।
मानान्तरविरोधेन न हि मानं प्रवर्तते ।। ४५५ ।। 
परस्परानपेक्षौ चेत्संसारीशौ स्वतः स्थितौ ।।
ऐकात्म्यं न तयोर्युक्तं प्रकाशतमसोरिव ।। ४५६ ।।
अहं ब्रह्मेत्यतोऽयुक्तं ब्रह्म प्रत्यक्तयाऽञ्जसा ।।
ग्रहीतुं दुःकिनोऽन्यत्वाद्दोषभाक्स्यादतोऽन्यथा ।। ४५७ ।। 
सत्कर्मभिस्तु तं देवं जगतः कारणं परम् ।।
आराध्य परमोत्कर्षं तत्प्रसादात्समश्नुते ।। ४५८ ।। 
ब्रह्मात्मैकत्वशंसीनि वाक्यान्यपि तथा सति ।।
अर्थवादी भविष्यन्ति विरोधः स्यादितोऽन्यथा ।। ४५९ ।। 
तर्कशास्रैस्तथा लोकन्यायैरप्यविरुद्धता ।।
तथा सतीति संप्राप्तावत्र प्रतिविधीयते ।। ४६० ।। 
नैतदेवं यतोऽस्यैव मन्त्रब्राह्मणमानतः ।। 
प्रवेशः श्रूयते साक्षात्परमेशस्य सर्वतः ।। ४६१ ।। 
पुरश्चक्रे द्विपदः पुरः पुरुष आविशत् ।।
रूपं रूपं च सर्वाणि त्वं स्री त्वं च पुमानसि ।। ४६२ ।। 
इति सन्त्रसमाम्नायस्तथाच ब्राह्मणान्यपि ।।
इह प्रविष्ट इत्युक्तिः पुरस्ताद्ब्राह्मणोदिता ।। ४६३ ।। 
तत्सृष्ट्वेति तथा वाक्यं तैत्तिरीयश्रुतौ श्रुतम् ।।
सेयमित्यादिकं वाक्यं छान्दोग्योपनिषद्यपि ।। ४६४ ।। 
ब्रह्मात्मशब्दयोस्तद्वदेकाधिकरणश्रुतेः ।।
अहं ब्रह्मेत्यवसितुं युक्तमेव भवेदतः ।। ४६५ ।। 
यदा चैवं स्थितः पक्षस्तदा दोषोऽयमागमत् ।। 
संसारित्वं परस्येति तदनन्यत्वकारणात् ।। ४६६ ।। 
अथासंसारितैतस्य कथंचिदुपपद्यते ।।
तदोपदेशानर्थक्यं तमृतेऽप्यस्य मुक्ततः ।। ४६७ ।। 
एवं प्रचोदिते केचित्परिहारं प्रचक्षते ।।
सृष्टेषु न परः साक्षात्प्राविशत्परमेश्वरः ।। ४६८ ।। 
विकाररूपापन्नः सन्विज्ञानात्मत्वलक्षणः ।।
ब्रह्मादिस्थावरान्तेषु भूतेषु प्राविशत्परः ।। ४६९ ।। 
विज्ञानात्माऽपि महतः परमात्मस्वभावकात् ।।
अन्योऽनन्यश्च विज्ञेयः स्वाभाव्यात्सर्ववस्तुनः ।। ४७० ।। 
येनान्यस्तेन संसारी कर्माधिकृत इष्यते ।।
अनन्यपक्षेऽहं ब्रह्मेत्युक्तेर्ब्रह्म प्रपत्स्यते ।। ४७१ ।। 
यथोक्तदोषसंबन्धो नैवं सति भविष्यति ।।
इतोऽन्यथा कल्पनायां यतो दोषेण संगतिः ।। ४७२ ।। 
देहाद्युपाधिस्रंबन्धं सिद्धं मान्तरसंश्रयात् ।। 
अनूद्य ब्रह्मता वाक्यान्न प्रविष्टाद्यतः श्रुतेः ।। ४७३ ।। 
विज्ञानात्मन एताः स्युर्गतयो विक्रियां प्रति ।।
नानाद्रव्यसमाहारः पृथिवीवत्परो भवेत् ।। ४७४ ।। 
तस्य सावयवस्य स्यादेकदेशस्य विक्रिया ।।
विज्ञानात्मेति यं प्राहुः परिणामः स आत्मनः ।। ४७५ ।। 
घटादिवत्क्षितेरस्य ह्येकदेशस्य विक्रिया ।।
संस्थानानुपमर्देन यद्वा केशोषरादिवत् ।। ४७६ ।। 
कार्त्स्न्येन वा परिणमेत्क्षीरद्रव्यादिवत्परः ।।
इयन्त एव पक्षाः स्युर्विकारे परमात्मनः ।। ४७७ ।। 
भिन्नद्रव्यसमूहस्य मुख्यैकत्वं न युज्यते ।।
एकजात्यभिसंबन्धादेकत्वं गुणतो यतः ।। ४७८ ।। 
तथाच सति सिद्धान्तहानिर्वः संप्रसज्यते ।। 
नित्यं चायुतसिद्धांशानुगतोऽवयवी यदि ।। ४७९ ।। 
तदवस्थस्य तस्यैकदेशः संसारितामगात् ।।
प्रत्यंशावसितेस्तस्य तदाऽपि परमात्मनः ।। ४८० ।। 
स्वभागानुगतो दोषो गुणो वाऽस्य प्रसज्यते ।। 
संसारिता परस्यैवं दोषः स्याद्दुर्निवारणः ।। ४८१ ।। 
निःशेषपरिणामेऽपि पयोवत्परमात्मनः ।।
श्रुतिस्मृत्युक्तिकोपः स्यात्स चानिष्टः प्रसज्यते ।। ४८२ ।। 
न जायते म्रियते वा इति षङ्भावविक्रिया - 
निषेधकृद्वेदवाक्यं प्रत्यग्विकृतिवारणम् ।। ४८३ ।। 
दिव्यो ह्यमूर्तः पुरुषः सबाह्याभ्यन्तरो ह्यजः ।।
निष्कलं निष्क्रियं शान्तं विमलं व्योमवत्स्थितम् ।। ४८४ ।। 
इत्यादिशतशो वाक्यैः श्रुतिस्मृत्युदितैरमी ।।
सर्वे पक्षा विरुध्यन्ते त्याज्यास्तेऽतः प्रयत्नतः ।। ४८५ ।। 
संसारानुपपत्तिश्च कूटस्थात्मैकदेशतः ।।
स्वकर्मफलदेशेषु क्षेत्रज्ञस्य प्रसज्यते ।। ४८६ ।। 
वियुक्तस्याऽऽत्मनश्चेत्स्याद्विस्फुलिङ्गादिवद्गतिः ।।
तथाऽपि क्षतसंप्राप्तिरव्रणस्य प्रसज्यते ।। ४८७ ।। 
वारिणो मत्स्यसंचारे छिद्रसंग्रथने यथा ।।
भ्रमत्सु तद्वज्जीवेषु प्राप्नुतः परमात्मनः ।। ४८८ ।। 
तथाचाव्रणवाक्येन विरोधोऽपि प्रसज्यते ।।
स्वकारणातिरेकेण वृत्तिः कार्यस्य नान्यतः ।। ४८९ ।। 
परमात्मैकवृत्तित्वात्कुतो जीवस्य संसृतिः ।।
स्वप्नसंचारवत्तस्माज्जीवसंसार इष्यते ।। ४९० ।। 
स्थास्नुष्वपि महद्दुःखं कण्टकादिषु देहिनाम् ।।
परात्मनो महद्दुःखं जीवासंचरणेऽप्यतः ।। ४९१ ।। 
अदोषो विस्फुलिङ्गादिदृष्टान्तादिति चेन्मतम् ।।
नैवं यथास्थितार्थानां शास्रस्य ज्ञापकत्वतः ।। ४९२ ।। 
अज्ञातज्ञापकं शास्रमेवंस्वाभाव्यतो मितेः ।।
पदार्थान्नान्यथा कर्तुं प्रवृत्तं माननिश्चितान् ।। ४९३ ।।
मूर्तामूर्तादयो यद्वत्पदार्था माननिश्चिताः ।। 
यथादृष्टानुरोध्येव दृष्टान्तैर्वस्तु बोध्यते ।। ४९४ ।। 
एवं प्रवृत्तं सर्वत्र शास्रं दृष्टान्तपूर्वकम् ।।
न प्रमान्तरसंसिद्धविपरीतात्मबोधनम् ।। ४९५ ।। 
अतिशीतोऽग्निरित्यत्र दृष्टान्तानां शतैरपि ।।
प्रमान्तरविरुद्धत्वान्नेन्द्रेणाप्यधिगम्यते ।। ४९६ ।। 
मानान्तरविरुद्धं च न च मानं सदिष्यते ।। 
मानान्तरेणासंव्याप्ते मेये स्यान्मानता यतः ।। ४९७ ।। 
तथा पदतदर्थांश्च लिङ्गप्रत्यक्षगोचरान् ।।
नानादृत्याऽऽगमेनार्थमज्ञातं वेत्ति कश्चन ।। ४९८ ।।
लोकप्रसिद्धन्यायार्थैरंशांशित्वादिकल्पना ।।
परात्मनः कल्पयितुं नातो युक्ता कथंचन ।। ४९९ ।।
विस्फुलिङ्गाद्युपन्यासः क्षेत्रज्ञपरमात्मनोः ।।
ऐकात्म्यप्रतिपत्त्यर्थस्तस्मादत्र विवक्षितः ।। ५०० ।। 
उपक्रमोपसंहाराद्यथोक्तोऽर्थो विवक्षितः ।।
ब्रह्मादि सर्वमात्मेति प्रतिज्ञाय श्रुतिर्यथा ।। ५०१ ।।
दुन्दुभ्याद्यैश्च दृष्टान्तैर्हेतुभिश्च समर्थ्यते ।।
अपूर्वाद्यादिभिर्वाक्यैः प्रतिज्ञार्थोपसंहृतिः ।। ५०२ ।। 
सर्ववेदान्तवाक्येषु ब्रह्मैकत्वं विधीयते ।।
इत्यविप्रतिपत्तिर्हि व्याख्यातृणामशेषतः ।। ५०३ ।। 
तद्विध्येकोक्तियोगस्य ह्यक्लेशात्संभवे सति ।।
सृष्ट्यादिवचसां नैव युक्ताऽर्थान्तरकल्पना ।। ५०४ ।। 
न च प्रमाणं तत्रास्ति कल्प्यं च स्यात्फलान्तरम् ।।
ऐकात्म्यपरतैवातः सृष्ट्यादिवचसां भवेत् ।। ५०५ ।। 
आचक्षते तथाचात्र केचिदाख्यायिकां शुभाम् ।।
यथाभिलषितार्थोऽयं यथा संभाव्यते स्फुटः ।। ५०६ ।। 
यथा हि कश्चित्प्रागासीच्चक्रवर्ति सुतो युवा ।।
व्याधियोगोपघातादेरुन्मत्तः समपद्यत ।। ५०७ ।। 
ध्वस्तराजाभिमानः सन्मुग्धो वनमुपेयिवान् ।।
व्याधैः परिगृहीतश्च व्याधोऽस्मीत्यभिमन्यते ।। ५०८ ।। 
तत्कर्मा तदहंकारः कालेन महताऽभवत् ।।
ध्वस्तराजत्वसंस्कारो वसञ्शबरसद्मनि ।। ५०९ ।। 
शुभौषध्युपयोगाच्च स्वस्थधीः समजायत ।।
स्वस्वभावानुरोधाच्च व्याधेभ्यो व्युत्थितात्मधीः ।। ५१० ।। 
तच्छीलरूपकर्मभ्यो व्यावृत्तधिषणः स्वतः ।।
केवलस्मृत्यभावाच्च न व्याधत्वं जहात्यसौ ।। ५११ ।। 
कुतश्चिदागमाज्ज्ञात्वा तमुपेत्याप्रतारकः ।।
तज्जातिकर्मसंबन्धतत्त्ववित्तत्पितुः सखा ।। ५१२ ।। 
प्रवृत्त्या कर्मणा जात्या चक्रवर्त्युचितैस्तथा ।।
लक्षणै राजपुत्रत्वं यथा कश्चित्प्रबोधयेत् ।। ५१३ ।। 
लब्धमात्रस्मृतिः सोऽथ राजाऽस्मीत्यवबोधतः ।।
बाधित्वा स्वमसंबोधं हित्वा व्याधत्वमात्मनः ।। ५१४ ।। 
राज्याभिषेकमाप्नोति प्राप्य सिंहासनं पितुः ।।
अवाप्तराजसूनुत्वात्तत्प्राप्तौ नापि चेष्टते ।। ५१५ ।। 
मोहाध्यस्तात्मव्याधत्वान्मोहध्वंसातिरेकतः ।।
राजपुत्रत्वसंप्राप्तौ नान्यत्किंचिदपेक्षते ।। ५१६ ।। 
यथा तथाऽयं ब्रह्मैव ब्रह्मासंबोधमात्रतः ।।
बुद्धीन्द्रियशरीरादावात्मत्वं प्रतिपेदिवान् ।। ५१७ ।। 
सोऽयं सांसारिकैरर्थैः प्रत्यक्तत्त्वाप्रबोधतः ।।
विशिनष्टि स्वमात्मानं प्रतीचीनमनात्मभिः ।। ५१८ ।। 
संसारभूमावासीनं संसार्यस्मीत्यवस्थितम् ।।
मुमुक्षुं तत्त्ववित्साक्षात्संसारव्युत्थितैषणम् ।। ५१९ ।। 
य आत्मेत्यादिभिर्वाक्यैरन्वयव्यतिरेकतः ।।
तत्त्वमस्यादिवाक्येन गुरुः संबोधयेन्नरम् ।। ५२० ।। 
सम्यग्ज्ञानाग्निसंप्लुष्टप्रत्यक्तत्त्वमहातमाः ।।
हित्वा मोहोत्थमखिलं ब्रह्मैव ब्रह्म यात्यथ ।। ५२१ ।। 
प्रत्यक्तत्त्वतमोध्वंसव्यतिरेकेण मुक्तये ।।
अपेक्षते यतो नान्यत्किंचित्साधनमण्वपि ।। ५२२ ।। 
जन्माद्यसंभवात्तस्माद्ब्रह्मबोधातिरेकतः ।।
कार्यान्तरं न संभाव्यं व्यर्थं चापि भवेद्वचः ।। ५२३ ।। 
अंशांशित्वादि चेत्साक्षाद्ब्रह्मज्ञाने विवक्षितम् ।।
समुद्रादेरिव, तदा नावक्ष्यच्छ्रुतिरादरात् ।। ५२४ ।।
यदनभ्युदितं वाचा मनुते मनसा न यत् ।। 
अपूर्वादि तथा वाक्यमपि सैन्धवखिल्यवत् ।। ५२५ ।। 
नानात्वदृष्टिनिन्दां च मृत्योरिति तथा वचः ।।
अंशांशित्वविवक्षायां न प्रायोक्ष्यत्तदेदृशम् ।। ५२६ ।। 
एकैकरूपैकात्म्यार्थधियो दार्ढ्यप्रसिद्धये ।।
सृष्ट्यादिश्रुतयस्तस्मान्न तु तत्प्रत्ययाय ताः ।। ५२७ ।। 
न चाऽऽत्मनो निरंशस्य तथाऽसंसारिणः स्वतः ।।
अंशिसंसारिभावत्वं न्यायेनाप्युपपद्यते ।। ५२८ ।। 
कल्पितोपाधिहेतुश्चेदंशिसंसारिकल्पना ।।
काममस्तु न तादृक्षु धीराणां सत्यधीर्भवेत् ।। ५२९ ।। 
विवक्षितं चेदैकात्म्यं सर्वोपनिषदां भवेत् ।। 
विज्ञानात्मादिसंभेदस्तद्विरुद्धः किमुच्यते ।। ५३० ।। 
कर्मकाण्डप्रमाणत्वविरोधध्वस्तये किल ।।
विज्ञानात्मादिसंभेद इति केचित्प्रचक्षते ।। ५३१ ।। 
ऐकात्म्यमात्रे जगति समाप्तपुरुषार्थके ।।
चोदनाप्रत्तिषेधौ वः स्यातां निर्विषयौ तदा ।। ५३२ ।। 
स्वत एव विमुक्तत्वाद्बन्धाभावात्स्वतस्तथा ।।
वेदान्तानां तथाऽऽरम्भो निष्फलः संप्रसज्यते ।। ५३३ ।। 
इत्येवमादिचोद्यानि परिहाराश्च वर्णिताः ।।
संबन्ध एव बहुशो विचारेषु च कीर्तिताः ।। ५३४ ।। 
परस्परविरोधाच्च प्रकाशतमसोरिव ।।
कर्मकाण्डोपनिषदोर्निप्प्रामाण्यं द्वयोरपि ।। ५३५ ।। 
सति यस्य प्रमाणत्वे प्रामाण्यं स्याद्दूयोरपि ।।
तस्यैव कर्मकाण्डस्य प्रामाण्यमवसीयताम् ।। ५३६ ।। 
कर्मकाण्डप्रमाणत्वे प्रामाण्यं चेद्दूयोरपि ।।
सर्वग्रासि तदैकात्म्यमागादिह पुनर्बलात् ।। ५३७ ।। 
यद्येवमप्रमाणत्वमस्तूपनिषदां तदा ।।
मानान्तरविरोधाच्च नैतासां मानतेष्यते ।। ५३८ ।। 
अपि स्वार्थविघातं च करोत्युपनिषद्यतः ।।
अप्रामाण्यमतस्तस्याः, कर्मकाण्डस्य मानता ।। ५३९ ।। 
नोक्तोत्तरत्वात्साध्वेतद्भवता परिचोद्यते ।।
व्यर्थतान्यार्थते नेह यथा तत्प्राक्प्रपञ्चितम् ।। ५४० ।। 
ब्रह्मास्मीति धियो जन्मसमकाला विमुक्तता ।।
यतोऽनुभूयते साक्षान्नानर्थक्यं भवेत्ततः ।। ५४१ ।। 
वस्तुमात्रावसायित्वं संवन्धे प्राक्प्रपाञ्चितम् ।।
यतोऽतो नोपनिषदामन्यार्थत्वं कथंचन ।। ५४२ ।। 
स्वप्रमेयप्रमोत्पत्त्यनुत्पत्त्येकहेतुके ।।
प्रमाणत्वाप्रमाणत्वे नान्यथा ते प्रसिध्यतः ।। ५४३ ।। 
किंचातो यदि नामैवं प्रकृतार्थोपयोगि यत् ।।
शृण्वेकाग्रमनाः सर्वं यदेवं सति वस्तु तत् ।। ५४४ ।। 
स्वप्रमेये प्रमां साक्षात्करोत्युपनिपद्यदि ।।
अप्रामाण्यं कथं तस्याः कुतोऽतो मानताऽन्यथा ।। ५४५ ।। 
न चेत्करोत्युपनिषत्प्रमामित्यभिधीयते ।।
प्रत्यक्षेण विरुद्धार्थं त्वदीयं वचनं भवेत् ।। ५४६ ।। 
नाग्निर्दहति काष्ठानि न तापयति भास्करः ।।
इति यद्वत्तथोक्तिस्ते प्रत्यक्षेण विरुध्यते ।। ५४७ ।। 
अग्निदाहादिवत्साक्षाद्वेदान्तज्ञानजं फलम् ।।
संसारानर्थहानाख्यं प्रत्यक्षमनुभूयते ।। ५४८ ।। 
विघ्नन्ति स्वार्थमित्युक्तं यच्च तच्चापि पेलवम् ।।
यथा तदुच्यमानं त्वं यथावच्छ्रोतुमर्हसि ।। ५४९ ।। 
स्वप्रमेयावबोधो हि मानानां स्वार्थ उच्यते ।।
तं चेत्कुर्वन्ति वेदान्ताः कुतस्तेषाममानता ।। ५५० ।। 
न च वेदान्तवाक्योत्थज्ञानस्येहास्ति बाधकम् ।।
बाधकानामपि सतां प्रत्यग्याथात्म्यरूपतः ।। ५५१ ।। 
प्रमाणमप्रमाणं च प्रमाभासस्तथैव च ।।
कुर्वन्त्येव प्रमां यत्र तदसंभावना कुतः ।। ५५२ ।। 
किमेकविषयत्वेन किंवा विषयभेदतः ।।
विरोधः स्यात्प्रमाणानामित्येतदभिधीयताम् ।। ५५३ ।। 
मानान्तरेण संवादो यदि चेदनुवादिता ।।
विरोधो न तु मानानां सदैकार्थसमागमे ।। ५५४ ।। 
भिन्नप्रमेयतायां च श्रोत्रादीनां यथा तथा ।।
परस्परानपेक्षत्वान्नितरामविरुद्धता ।। ५५५ ।। 
न चैकमेव सद्वाक्यं करोति न करोति च 
प्रमां तत्प्रतिषेधं च कुर्वत्क्वचिदिहेष्यते ।। ५५६ ।। 
अग्निः शीतस्तथोष्णश्चेत्येवमाद्युक्तितो ननु ।। 
विरुद्धार्थावभासोऽयं जायमानः समीक्ष्यते ।। ५५७ ।। 
नैकस्मान्नापि च द्वाभ्यां विरुद्धार्थोऽवसीयते ।।
अनूद्योक्त्येकदेशेन शीतोऽग्निरिति योध्यते ।। ५५८ ।। 
संभवत्येव शीतोऽग्निः प्रमाणान्तरगोचरः ।।
मानान्तरविरोधोऽपि तथाच सति नेष्यते ।। ५५९ ।। 
शीतवद्वा भवेच्छीतः शैत्यस्यानपहारतः ।।
एवमप्यविरोधः स्यादस्य मानान्तरैरपि ।। ५६० ।। 
शैशिरोऽग्निर्भवेच्छीतस्तथोष्णः पार्थिवो भवेत् ।।
भिन्नार्थत्वावबोधित्वाद्वाक्ययोर्न विरुद्धता ।। ५६१ ।। 
ऐकार्थ्ये न विरोधोऽस्ति द्व्यर्थत्वेऽपि न माश्रयात् ।। 
मानान्तराच्च नैवास्ति मान्तराविषयत्वतः ।। ५६२ ।।
अभ्युपेत्यैतदुदितं न तु वाक्यविदां नयः ।।
यदनेकार्थबोधित्वमेकस्य वचसः सतः ।। ५६३ ।। 
अर्थैकत्वादिति तथा वाक्यलक्षणमुच्यते ।।
अनेकार्थाववोधित्वे न स्याल्लक्षणवद्वचः ।। ५६४ ।। 
एकमेव यदा वाक्यं कृत्स्नो वेदोऽभ्युपेयते ।।
वाक्यान्तरासंभवतस्तदा केन विरुद्धता ।। ५६५ ।। 
वाक्यद्वयं चेदथवा सिद्धसाध्यार्थभेदतः ।।
तदाऽपि न विरोधोऽत्र विभिन्नार्थावबोधिनोः ५६६ ।। 
नापि स्वार्थं परार्थं वा विहन्त्युपनिषत्कचित् ।।
कथं चेदुच्यमानं तच्छृण्वेकाग्रमना यथा ।। ५६७ ।। 
सर्वमात्मेति चेत्कुर्यात्प्रमेयविषयां प्रमाम् ।।
विहन्त्युपनिषत्स्वार्थमिति निर्लज्जगीरियम् ।। ५६८ ।। 
निःशेषपुरुषार्थाप्तिः सर्वानर्थात्ययः सदा ।।
वेदान्तज्ञानतश्चेत्स्यात्स्वार्थोऽतोऽन्यः क इष्यते ।। ५६९ ।। 
निषेधति विधत्ते वा न चाप्युपनिषत्क्रियाम् ।।
प्रत्यक्तत्वैकसंबोधे तद्वाकयोपक्षयत्वतः ।। ५७० ।। 
न चापि कर्मकाण्डोक्तिः स्वार्थे न कुरुते प्रमाम् ।।
स्वार्थे च सा प्रमां कुर्वत्यमानं कथमुच्यते ।। ५७१ ।। 
प्रात्यक्ष्याच्च प्रमोत्पत्तेर्ज्योतिष्टोमादिवाक्यतः ।। 
प्रमैवोत्पद्यते नेति वक्तुमेतन्न शक्यते ।। ५७२ ।। 
विषयापहृतेर्नो चेद्वेदान्तोक्त्या प्रमोत्थितिः ।।
न प्रत्यक्षबलीयस्त्वादनुमानप्रबोधतः ।। ५७३ ।। 
यथासिद्धान्युपादाय कामद्वेपवशानुगः ।।
इष्टमेव सदा मे स्यान्मा भूच्चानिष्टमण्वपि ।। ५७४ ।। 
साधनानीष्टलाभार्थमनिष्टार्थापनुत्तये ।।
आचक्षाणा श्रुतिः पुंसो नान्यार्थं वक्ति कंचन ।। ५७५ ।। 
यथा काम्याग्निहोत्रादौ साध्यसाधनसंगतिम् ।।
विदधन्नानृतत्वादि कामानां वक्ति कुत्रचित् ।। ५७६ ।। 
न चापि न प्रवर्तन्ते पुरुषाः काम्यकर्मसु ।।
यतोऽतत्त्वविदां कामो न कदाचिन्निवर्तते ।। ५७७ ।। 
अकामतः क्रिया काचिदृश्यते नेह कुत्रचित् ।।
यद्यद्धि कुरुते किंचित्तत्तत्कामस्य चेष्टितम् ।। ५७८ ।। 
स यथाकाम इत्यादिरेषोऽर्थश्च सविस्तरः ।।
वक्ष्यतेऽकामयमानश्च तथाऽकुर्वन्विमुच्यते ।। ५७९ ।। 
सर्वाधिकारप्रध्वंसान्न कृतस्नात्मावबोधिनः ।।
प्रवृत्तौ वा निवृत्तौ वा गुणभावः सदेष्यते ।। ५८० ।। 
अतो निर्विषयत्वादि ब्रह्मैकत्वाद्यदीरितम् ।। 
तत्सर्वं परिहृतं हेयंं यथोक्तेनैव वर्त्मना ।। ५८१ ।। 
न निवर्तयितुं शक्तं रागाद्याकृष्टचेतसः ।।
शास्रं विरक्तचित्तान्वा न प्रवर्तयितुं क्षमम् ।। ५८२ ।। 
इष्टानिष्टकलानीति साधनानि प्रकाशयेत ।।
न निवृत्तिं प्रवृत्ति वा पुंसः शास्रं करोति तत् ।। ५८३ ।। 
अपि शास्रं समुल्लङ्घ्य रागादिबलवत्तया ।।
प्रवर्तमानाः पुरुषा दृश्यन्तेऽद्यापि कामिनः ।। ५८४ ।। 
साध्यसाधनसंबन्धानिष्टानिष्टफलोदयान् ।।
शास्रं त्वादित्यवत्साक्षात्प्रकाशयति तान्सदा ।। ५८५ ।। 
तेषु शास्रैकदीपेषु साध्यसाधनवर्त्मसु ।।
यथारुचि प्रवर्तन्ते पुरुषा न तु शास्रतः ।। ५८६ ।। 
विधिशास्रस्य नैवातो वेदान्ता बाधकाः सदा ।।
न च निर्विषयं तत्स्यान्मेयभेदात्त्वगादिवत् ।। ५८७ ।। 
केचित्तु पण्डितंमन्या विरोधीनि परस्परम् ।।
संभावयन्ति मानानि सर्वाण्यैकात्म्यवस्तुनि ।। ५८८ ।। 
श्रोत्रदिभिर्यतो भिन्ना मिथः शब्दादयस्त्वमी ।।
मीयन्ते सर्वमात्मेति प्रत्यक्षेण विरुध्यते ।। ५८९ ।। 
शब्दाद्यर्थोपलब्धारः कर्तारश्च पृथक्पृथक् ।।
यस्मादिहानुमीयन्ते तस्माल्लिङ्गविरोधिता ।। ५९० ।। 
तथाऽऽगमविरोधं च ग्रामकामादिभेदतः ।।
उद्भासयन्ति संहृष्टा ब्रह्मैकत्वप्रदूषकाः ।। ५९१ ।। 
ब्रह्मैकत्वविरोधो वः कथं भिन्नार्थबुद्धिभिः ।।
इति ब्रह्मविदोपेत्य प्रष्टव्या भेदवादिनः ।। ५९२ ।। 
किं भोः शब्दादिभेदेन खस्यैकत्वं विरुध्यते ।।
न चेद्विरुध्यतेऽथोच्चैर्विरोधः किमीतीर्यते ।। ५९३ ।। 
सत्परिच्छेदकैर्नापि प्रत्यक्षाद्यैर्ग्रहो भवेत् ।।
व्यावृत्तेरन्यतोभावमात्रायाः केनचित्कचित् ।। ५९४ ।। 
द्वैतग्राहि यथा मानं न किंचिदपि विद्यते ।।
तथोदर्के प्रवक्ष्यामि नातो मानविरोधिता ।। ५९५ ।। 
यच्चोक्तमनुमीयन्ते प्रतिदेहं पृथग्विधाः ।।
शब्दाद्यर्थोपलब्धारः कर्तारश्चापि कर्मणाम् ।। ५९६ ।। 
भिन्नाः कैरनुमीयन्त इति पृष्टो वदेद्यदि ।।
अस्माभिर्लिङ्गकुशलैरित्येतच्च न युक्तिमत् । ५९७ ।। 
अऩन्यमानमेयेऽर्थे न भेदः प्रत्यगात्मनि ।।
पराङ्भानप्रमेयाश्च नाऽऽत्मानः स्तम्भकुम्भवत् ।। ५९८ ।।  
अनुमाकुशला यूयं क इत्येतद्विभाष्यताम् ।। ५९९ ।। 
देहेन्द्रियमनोबुद्धिक्षेत्रज्ञेषु पृथक्पृथक् ।।
नानुमाकौशलं तावत्प्रत्येकं तेषु विद्यते ।। ६०० ।। 
देहादिसाधनास्तस्माद्वयमात्मान एव हि ।।
भूरिसाधनसाध्यत्वात्क्रियाणां नो विभिन्नता ।। ६०१ ।।
भूरिसाधनसाध्यत्वात्क्रियाणामिति चेद्भवेत् ।।
हेतुस्तवाप्यनेकत्वमेकस्यापि प्रसज्यते ।। ६०२ ।। 
आत्मादीनां क्रियास्तित्वात्प्रत्येकं कारकत्वतः ।।
अग्न्यादीनामिव तत आत्मानेकात्वमापतेत् ।। ६०३ ।। 
अनुमाऽपि क्रिया साक्षाद्भवतैवाभ्युषेयते ।।
शरीरेन्द्रियबुद्ध्यादेः प्रत्येकं स्यादनेकता ।। ६०४ ।। 
बहुसाधनसाध्यत्वात्क्रियाणामितिहेतुतः ।।
एवंलक्षणहेतूक्तिर्मौर्ख्यलिङ्गं भवेदतः ।। ६०५ ।। 
गुणक्रियाणां सर्वासां कर्तृमात्रव्यपाश्रयात् ।।
अनैकान्तिकता हेतोस्तथा वः संप्रसज्यते ।। ६०६ ।। 
अपक्षधर्मता हेतोर्नामरूपाश्रयत्वतः ।।
धर्माभावात्प्रतीचश्च तद्भेदे हेतुता कुतः ।। ६०७ ।। 
ऐकात्म्यवन्तो देहाः स्युर्विवादो येषु वर्तते ।.
शरीरत्वाविशेषत्वात्प्रतिवादिशरीरवत् ।। ६०८ ।। 
तथेन्द्रियमनोबुद्धिविषयेप्वपि योजयेत् ।।
ऐकात्म्यं सर्वभूतेषु प्रात्यक्ष्याच्चाऽऽत्मनस्तथा ।। ६०९ ।। 
आत्मप्रत्यय एकात्मा सर्वदेहेषु सर्वदा ।।
नानात्मवदनेकत्वं कश्चिदात्मनि वीक्षते ।। ६१० ।। 
अनुमानादनेकत्वमात्मनो ये प्रचक्षते ।।
तेषां प्रत्यक्षमानेन बाधो लिङ्गधियो भवेत् ।। ६११ ।। 
इति श्रीबृहदारण्यकोपनिषद्भाष्यवार्तिके द्वितीयाध्यायस्य प्रथमं ब्राह्मणम् ।। १ ।। 
श्लोकानामादितः समष्ट्यङ्काः - ४७०८ 
अथ द्वितीयं ब्राह्मणम् ।
जगज्जनिस्थितिध्वंसा यस्मात्सिध्यन्ति तत्परम् ।।
ब्रह्मेति प्राक्प्रतिज्ञाय यथावदुपदर्शितम् ।। १ ।। 
तस्योपनिषदित्युक्तं तद्व्याख्याऽत्राधुनोच्यते ।।
आ मैत्रेय्याः परब्रह्मसत्यस्य प्रतिपत्तये ।। २ ।। 
सृष्टिप्रस्ताव एतस्मिन्प्राणादेर्जन्म सूत्रितम् ।।
यतोऽतः प्राणसंबन्धात्पूर्वं व्याख्या प्रपञ्चयते ।। ३ ।। 
ततः परेण लोकादेरपि याथात्म्यमुच्यते ।।
अध्यात्ममधिदैवं च देवताकरणाश्रयम् ।। ४ ।। 
प्राणादि सर्वमेवेदं पञ्चभूतसतत्त्वकम् ।।
न हि भूतातिरेकेण प्रतीचः किंचिदिष्यते ।। ५ ।। 
प्राणा वै सत्यमित्युक्तं के प्राणा इति यत्नतः ।।
व्याख्यायन्तेऽथ ते प्राणास्तथोपनिपदश्च याः ।। ६ ।। 
प्राणेन मध्यमेनान्नं जग्धं वागादितर्पणम् ।।
यथा करोति तद्वाच्यं प्राणोपनिषदश्च याः ।। ७ ।। 
यो ह वा इति प्रश्नोक्तिस्तस्यायमिति निर्णयः ।।
शरीरेऽभ्याहितः प्राणो मूर्ध्नि प्रत्याहितस्तथा ।। ८ ।। 
विषयेष्वनभिष्वङ्गाच्छिशुः  प्राणोऽभिधीयते ।। 
वागादेरिव नाऽऽसङ्गो यतः प्राणस्य विद्यते ।। ९ ।। 
शीर्षण्यप्राणसंस्था ये शब्दाद्यासङ्गलक्षणाः ।। 
भ्रातृव्यास्ते सहोत्पत्तेः प्रत्यग्दृष्ट्यपहारतः ।। १० ।। 
शरीरमस्याऽऽधानं स्याच्छरीरेऽवस्थितो यतः ।।
सामान्यवृत्त्या प्राणोऽयं तस्मादाधानमुच्यते ।। ११ ।। 
शरीराश्रयिणं प्राणं यतो वागादयः श्रिताः ।।
अलं स्वकार्यनिष्पत्तौ न तु प्राणैकसंश्रिताः ।। १२ ।। 
प्रति प्रत्याहितत्वाच्च प्रत्याधानं शिरो विदुः ।।
शिरोदेशविशेषेषु प्रति प्रति स आहितः ।। १३ ।। 
अऩ्नपानसमुत्था हि शक्तिः प्राणो बलं तथा ।।
बलावष्टम्भ एतस्मिन्प्राणो देहेऽवतिष्ठते ।। १४ ।। 
अबल्यं नीत्वेति तथा प्राणोत्क्रान्तिः प्रवक्ष्यते ।। 
उच्छ्ट्वासादिक्रियं केचिद्वायुं स्थूणां प्रचक्षते ।। १५ ।। 
जाठराग्न्यभिसंबन्धाज्जग्धमन्नं त्रिधा क्रमात् ।।
परिणामं व्रजत्यतत्स्थूलमध्यमसूक्ष्मतः ।। १६ ।। 
स्थूलांशः पृथिवीमेति पुरीषं मूत्रमेव च ।।
स्थूलदेहोपचित्यर्थो मध्यमोंऽशः प्रकीर्तितः ।। १७ ।।
यस्तु सूक्ष्मो रसोऽन्नस्य भागोऽमृतमितीर्यते ।। 
स हृद्देशं समागम्य नाडीमध्यसमाश्रयः ।। १८ ।। 
हृदयाद्विप्रकीर्णाभिर्नाडीभिर्लिङ्गदेवताः ।।
प्रीणयन्नुपचिन्वश्च दामान्नमिति भण्यते । १९ ।। 
देहं रसादिना बद्ध्वा सूक्ष्मांशेन शिशुं तथा ।।
पाशद्वयाभिसंबन्धादन्नं दामेति शब्द्यते ।। २० ।। 
दाम प्रतनुतां याति यदा कर्मक्षयात्तदा ।।
यथास्वं यान्त्यथ प्राणा देहादुच्छिन्नबन्धनाः ।। २१ ।। 
प्रत्याधानसमूढस्य शिशोस्तस्यैव काश्चन ।।
अक्ष्ण्युपनिषदो वाच्यास्तमेता इत्यतः श्रुतिः ।। २२ ।। 
उपासतेऽक्षणि प्राणं रुद्राद्याः सप्त देवताः ।।
अक्षीणा इति ता ज्ञात्वा नान्नक्षयमुपाश्नुते ।। २३ ।। 
मूर्ध्नि प्रत्याहितं प्राणमृषयः प्राणसंज्ञकाः ।।
रुद्राद्य मध्यमे यत्नात्सततं पर्युपासते ।। २४ ।। 
अक्षण्येव यतः पूर्वं व्याख्यातो देवतागणः ।।
श्रोत्रादिकारणार्थोऽथं श्लोकस्तस्मादुदाहृतः ।। २५ ।। 
विश्वरूपं यशो ज्ञेयं शब्दाद्यर्थावभासकम् ।।
तेजस्तच्चाप्यनेकात्मविभिन्नार्थावभासनात् ।। २६ ।।
तीरे तस्याऽऽसते सप्त वायवः करणाश्रयाः ।।
ऋषयश्च यशश्चेति प्राणा उक्तेन हेतुना ।। २७ ।। 
वक्तृत्वात्तृत्वभेदेन वाग्द्विघैकैव भिद्यते ।। 
सप्तमी चाष्टमी चेति सैवैका प्रोच्यते ततः ।। २८ ।। 
वर्णनिष्पादनं वाचा तथाऽऽद्यरसवेदनम् ।।
भवेद्दूिकर्मसंयोगात्सप्तमी चाष्टमी च वाक् ।। २९ ।। 
विशिष्टाह्वानसिद्ध्यार्थमृषीणामुत्तरा श्रुतिः ।।
इमावेवेति च तथा फलवत्स्यादुपासनम् ।। ३० ।। 
सर्वस्येति फलोक्तिः स्यादुक्तोपासनकर्मणः ।।
अन्नात्तृत्वनिषेधार्थं सर्वमस्येति भण्यते ।। ३१ ।। 
इति श्रीबृहदारण्यकोपनिषद्भाष्यवार्तिके द्वितीयाध्यायस्य द्वितीयं ब्राह्मणम् ।। १ ।। 
श्लोकानामादितः समष्ट्यङ्काः - ४७३९
अथ तृतीयं ब्राह्मणम् ।।
प्राणोपनिषदश्चोक्ताः प्राणाश्चापि समासतः ।।
यत्तु तेषां परं सत्यं तदिदानीं निरूुप्यते ।। १ ।। 
प्राणाः किमात्मकास्तेषां कथं सत्यत्वमिष्यते ।। 
इत्येवमादि वक्तव्यमित्यर्थः पर आगमः ।। २ ।। 
पञ्चभूतसतत्त्वानां शरीरकरणात्मनाम् ।।
स्वरूपनिश्चयार्थाय प्रारब्धं ब्राह्मणं परम् ।। ३ ।। 
यदुपाधिनिषेधोक्त्या नेतीति ब्रह्मणः स्फुटम् ।। 
आविश्चिकीर्षितं तत्त्वं तदेतदधुनोच्यते ।। ४ ।। 
स्वतोऽरूपं परं ब्रह्म तदविद्यादिहेतुतः ।। 
द्विरूपमिति निर्दिष्टं वियद्वत्कुम्भसंश्रयात् ।। ५ ।। 
रूपे वा ब्रह्मणो विद्यान्मूर्तामूर्ते सवासने ।।
ब्रह्मैव रूप्यते ताभ्यां ब्रह्मत्वं न हि रूपवत् ।। ६ ।। 
अविद्यामात्रोपाध्येतद्ब्रह्म कारणमुच्यते ।। 
तदेव ज्ञातृतामेति बुद्ध्युपाधिसमाश्रयात् ।। ७ ।। 
तद्वृत्त्युपाधिसंस्थं सत्तज्ज्ञानमिति भण्यते ।।
देवतेन्द्रियसंबन्धं तत्तत्तदभिधीयते ।। ८ ।। 
तथा देहादिसंबन्धं दुःखजात्यादिमद्भवेत् ।।
गोधनाद्यभिमान्येवं धनी गोमानितीर्यते ।। ९ ।। 
अन्तर्यामी तथा साक्षी सर्वज्ञश्चेत्यविद्यया ।।
मिथ्याध्यासैश्च तत्कार्यैरप्रमेयं प्रमीयते ।। १० ।। 
एकं तावदिदं रूपं ब्रह्मणो मोहहेतुजम् ।।
प्रत्यङ्भात्रैकधीगम्यं रूपं वास्तवमात्मनः ।। ११ ।। 
अव्यावृत्ताननुगतं द्वितीयासंभवादजम् ।।
न वाक्यपदयोरर्थो भेदसामान्यवर्जनात् ।। १२ ।। 
न प्रमाणान्तरैर्गम्यं पराग्घेत्वसमन्वयात् ।।
अनपेक्षितमात्रादि तदविद्यासमन्वयात् ।। १३ ।। 
आत्मप्रत्ययर्मेकात्म्यं द्वितीयस्त्वात्मनो भवेत् ।।
अनात्मप्रत्ययोऽतोऽहं स्वत एकोऽस्मि केवलः ।। १४ ।। 
यन्निषेधमुखेनेदं नेति नेतीति भण्यते ।।
अविद्यामवधिं कृत्वा द्वे रूपे ब्रह्मणस्त्विमे ।। १५ ।। 
अवधारणाय वावेति द्वे एवेति विनिश्चितौ ।।
समुच्चिते सजातीयैरुत्तरैस्ते विशेषणैः ।। १६ ।। 
वावशब्दं चशब्देन प्रत्याहृत्याभिधीयते ।।
मूर्तमेव च तद्रूपं ब्रह्मणोऽमूर्तमेव च ।। १७ ।। 
अविद्यावत्परं ब्रह्म मूर्तामूर्तादिलक्षणैः ।।
विशिष्यते न धर्माणां मिथः संगतिरिष्यते ।। १८ ।।
विशेष्यार्थैकतन्त्रत्वाद्धर्माणां न परस्परम् ।।
तथाऽनपेक्षतस्तेषां संगतिः स्यात्कदाचन ।। १९ ।। 
विज्ञानपुरुषान्तस्य ब्रह्मणः परमात्मनः ।।
तमस्विनोऽथ द्वे रूपे तदन्याव्यतिरेकतः ।। २० ।। 
क्लृसर्पादिभिर्यद्वदज्ञातायाः स्रजः सदा ।।
वास्तवोऽवास्तवो वा न व्यतिरेको न चान्वयः ।। २१ ।। 
तद्वन्न व्यतिरेकेण ब्रह्मणो द्वे स्वतः सदा ।।
नापि चाव्यतिरेकेण ते तु ब्रह्मैव निर्द्वयम् ।। २२ ।। 
अण्वाद्यवयवं मूर्तं पीनं संस्थानवदृढम् ।।
तद्विरुद्धममूर्तं स्यान्निरंशं देशवन्न च ।। २३ ।। 
मर्त्यंं मरणधर्मि स्याद्यद्विनश्वरलक्षणम् ।।
अमृतं तद्विरुद्धं च ध्रुवं यन्न विपद्यते ।। २४ ।। 
आश्रितं स्थितमत्र स्याद्गत्वाऽव्याप्य च तिष्ठति ।।
तद्विरुद्धं तथा यत्स्यादेत्येव न तु तिष्ठति ।। २५ ।। 
सदिति व्यक्तरूपं यद्गृह्यमाणविशेषणम् ।।
प्रत्यक्षं तद्विरुद्धं त्यदप्रत्यक्षं तथोच्यते ।। २६ ।। 
क्षितिर्जलं तथा वह्निरित्येतन्मूर्तमु्च्यते ।।
भूतद्वयममूर्तं च वायुश्चाऽऽकाशमेव च ।। २७ ।। 
मूर्तं मर्त्यं स्थितं सच्च क्षित्यबग्नित्रयं विदुः ।।
अमूर्तामृतयत्त्यत्तु वाय्वाकाशद्वयं स्मृतम् ।। २८ ।। 
मूर्तत्वादेव मर्त्यं तन्मर्त्यत्वादेव तत्स्थितम् ।।
स्थितत्वादिन्द्रियग्राह्यं निर्धार्येदंतया पृथक् ।। २९ ।। 
सोपाख्यत्वान्न तद्व्यापि क्कचिदेकांशवित्स्थितेः ।।
स्थितत्वाच्चापि तन्मर्त्यं मर्त्यत्वान्मूर्तमेव च ।। ३० ।। 
अमूर्तत्वादमर्त्यं तद्यद्व्यापि त्यदतीन्द्रियम् ।।
अतीन्द्रियत्वात्तद्व्यापि व्यापित्वाच्चामृतं ततः ।। ३१ ।। 
अस्थितत्वादमूर्तं तदाकारव्यक्तिवर्जितम् ।।
हेतुतत्फलरूपेण मूर्तादेः संगतिर्मिथः ।। ३२ ।।
अक्षसूत्रवदन्योन्यं सामर्थ्यस्याप्रहाणतः ।।
हेतुतद्वत्तया ज्ञेयाऽमूर्तादेरपि संगतिः ।। ३३ ।। 
संभवेऽन्यतमस्यापि सर्वेषां संभवो यतः ।।
अतोऽवधारणार्थाय तत्रैवग्रहणं कृतम् ।। ३४ ।। 
तयोरुद्दिष्टयोर्मूर्तं प्रथमं तावदुच्यते ।।
अन्यद्वाय्वन्तरिक्षाभ्यां भूतत्रयमिहोच्यते ।। ३५ ।।
मूर्तं संस्थानवद्ध्येतत्तथा मर्त्यं विनाशवत् ।।
एतत्स्थितं परिच्छिन्नमेतत्सत्सविशेषणम् ।। ३६ ।। 
चतुर्विशेषणस्यास्य क्षित्यवग्न्यात्मकस्य हि ।।
चतुष्टयरसत्वार्थं पुनरुच्चारणं कृतम् ।। ३७ ।। 
सर्वव्यापी रसो ह्येष शश्वत्तपति यो रविः ।।
चतुष्टयान्वयादेष भूतत्रयरसः स्मृतः ।। ३८ ।। 
य एष तपतीत्यन्न मण्डलं परिगृह्यते ।।
चतुष्टयं हि मूर्तादि मण्डले गृह्यते यतः ।। ३९ ।। 
चतुर्णामन्वयो हीति हेतुनाऽत्र विभाव्यते ।। 
सतश्च ग्रहणं विद्याच्चतुर्णामुपलक्षणम् ।। ४० ।। 
कृष्णसारं यथा स्थानं चक्षुषः करणात्मनः ।।
तथा हिरण्यगर्भस्य मण्डलं करणात्मनः ।। ४१ ।।
उत्सर्गाद्रूपनिर्माणे प्राधान्यं तेजसो यतः ।।
तस्माद्रसत्वनिर्देशः क्रियते मण्डलात्मनि ।। ४२ ।। 
अष्क्लिन्नः पार्थिवो धातुस्तेजसा परिपच्यते ।।
उङ्कुराद्यभिनिष्पत्तौ मुख्यतैवं हि तेजसः ।। ४३ ।। 
सारस्रयाणां भूतानां रसो मण्डलमुच्यते ।।
एतत्साराणि हि त्रीणि भूतान्याहुर्विपश्चितः ।। ४४ ।। 
मण्डलायतने यत्तु कारणं संश्रितं विभोः ।।
विराजो देवदेवस्य तदिदानीमिहोच्यते ।। ४५ ।।
आदित्यान्तर्गतः साक्षात्करणात्माऽभिधीयते ।।
वाय्वाकाशरसत्वेन तत्रामूर्तान्वयो यतः ।। ४६ ।। 
कलिङ्गारम्भसिद्ध्यर्थं वाय्वाकाशसमुद्भवः ।।
ईश्वरात्कारणाद्यस्माल्लिङ्गं तेन रसस्तयोः ।। ४७ ।। 
वाय्वाकाशरसो ह्येष इति हेतुः प्रदर्श्यते ।।
त्यस्य ह्येष रस इति यथोक्तो मण्डलात्मनि ।। ४८ ।। 
हिरण्यगर्भक्षेत्रज्ञं रसं केचित्प्रचक्षते ।।
कारणं रसशब्देन यस्मादत्राभिधीयते ।। ४९ ।। 
यस्माद्धिरण्यगर्भस्य कर्म वाय्वन्तरिक्षयोः ।।
प्रयोक्त्रव्यक्तयोस्तस्माद्रसः क्षेत्रज्ञ उच्यते ।। ५० ।। 
भूतद्वयरसो ज्ञेयो मण्डले चेतनः पुमान् ।।
त्यस्य ह्येष रस इति तत्सिद्धौ कारणाभिधा ।। ५१ ।। 
न्यायोक्तेरेव संसिद्धेः प्रतिज्ञातस्य वस्तुनः ।।
क्षेत्रज्ञः कारणं कस्मादित्यत्र न्याय उच्यते ।। ५२ ।। 
एतस्मिन्मण्डले योऽन्तर्विज्ञानात्मत्वमागतः ।।
अविद्याभावनाकर्महेतुतो नान्यकारणात् ।। ५३ ।। 
तस्य यत्कर्मरूपं तद्वियद्वायुप्रयोजकम् ।।
खत्थस्य कर्मणस्तस्य मरुत्प्रस्पन्दरूपिणः ।। ५४ ।।
वाय्वाकाशप्रनाड्यैवं तेजसः संभवस्ततः ।।
जज्ञाते तेजसो भूते जलं च पृथिवी तथा ।। ५५ ।। 
कर्मणा पौरुषेणैवं रसभूतेन संभवः ।।
वाय्वन्तरिक्षयोर्यस्माद्रसस्तेन पुमांस्तयोः ।। ५६ ।। 
मेधया तपसेत्यादि तथाच प्रागुदाहृतम् ।।
न्यायेनानेन पुरुषो रसशब्देन भण्यते ।। ५७ ।। 
त्यस्य ह्मेष इति ह्युक्त्या न्यायः श्रुत्याऽयमुच्यते ।।
नैतदेवं भवेन्मूर्तरसेनास्यासमत्वतः ।। ५८ ।। 
भूतत्रयस्य मूर्तस्य रसो मण्डलमभ्यधाः ।।
धर्मैश्चतुर्भिर्मूर्ताद्यैर्भूतत्रयवदन्वितम् ।। ५९ ।। 
अमूर्तयोरपि रसो लिङ्गात्मा गृह्यतां तथा ।। ६० ।।
वाक्यप्रवृत्तेस्तुल्यत्वान्न युक्तोऽत्रान्यथा ग्रहः ।।
वैरूप्यलक्षणो दोषः सत्येवं वः प्रसज्यते ।। ६१ ।। 
अथ मूर्तरसोक्त्याऽपि चेतनस्यैव चेद्ग्रहः ।।
अत्यल्पं भवताऽभाणि सर्वमात्मैव नो यतः ।। ६२ ।। 
न ह्यात्मव्यतिरेकेण किंचित्कारणमिष्यते ।।
तेन तेन स्वरूपेण प्रत्यगात्मैव कारणम् ।। ६३ ।।
मण्डलात्मनि चाऽऽधारे लिङ्गात्मैवावसीयताम् ।।
करणस्यैव तत्स्थत्वाद्विज्ञानात्मा हि लिङ्गगः ।। ६४ ।। 
अज्ञातः पुरुषो यस्मात्कार्यकारणशब्दभाक् ।।
अज्ञातमिथ्याविज्ञानरूपत्वान्न तु तत्त्वतः ।। ६५ ।। 
अचेतनेषु लोकेऽस्मिन्न दृष्टा पुरुषाभिधा ।।
इति चेन्नैतदेवं स्यादचित्केष्वपि दर्शनात् ।। ६६ ।।
त एतान्सप्त पुरुषानित्यादिश्रुतिवाक्यतः ।।
असंवित्केऽपि पक्षादौ दृश्यते पुरुषाभिधा ।। ६७ ।। 
अध्यात्मोक्त्यवधिज्ञप्त्या अधिदैवतकीर्तनम् ।।
मूर्तामूर्तविभागोऽयमध्यात्ममधुनोच्यते ।। ६८ ।। 
भूतत्रयं पृथिव्यादिं देहेऽपि परिगृह्यते ।।
मूर्तशब्देन यत्प्राणाद्धृद्व्योम्नश्चापरं च यत् ।। ६९ ।। 
चक्षू रसस्ब्रयाणां स्याद्विशेषेणात्र निष्ठितम् ।। 
तेजः सर्वशरीरस्य निर्मातृ स्यादसंशयः ।। ७० ।। 
प्रथणा संस्कृतिरिति मन्त्रवर्णोऽपि दृश्यते ।।
शश्वद्वै रेतस इति तथाच श्रुतिशासनम् ।। ७१ ।। 
मूर्तामूर्तविभागोऽयं यदि नामेह भण्यते ।।
अधिदैवं तथाऽध्यात्मं तथाऽपीयान्न गृह्यते ।। ७२ ।। 
कृत्स्नस्य ब्रह्मणो रूपे मूर्तामूर्ते विवक्षिते ।।
यतोऽतो नेयता कार्त्स्न्ये देवताध्यात्मयोर्भवेत् ।। ७३ ।। 
आरब्धकार्यभूतानां गृहीतौ न च संभवः ।।
यथोक्तलक्षणस्येह मुख्यवृ्त्त्योक्तभूमिषु ।। ७४ ।। 
व्याप्येव लक्षणं युक्तमन्यथा तदलक्षणम् ।।
निर्देशस्तु परिच्छिन्नविषयोऽत्राभिधीयते ।। ७५ ।।
तत्रैवं सति यन्र स्यान्मूर्ताद्युक्तं चतुष्टयम् ।।
लक्षणं तत्र संपूर्णमन्त्यकारणकार्ययोः ।। ७६ ।। 
आकाशशब्दवाच्यो यः सर्वकारणकारणः ।।
मुख्यवृत्त्या समर्थं स्यात्तत्रैवामूर्तलक्षणम् ।। ७७ ।। 
पृथिव्यां चापि तन्मुख्यं यदुक्तं मूर्तलक्षणम् ।।
उभयोरन्तरालस्था मिथःसंकीर्णलक्षणाः ।। ७८ ।। 
लक्षणं गौणमेव स्यादन्त्ययोर्मध्यभूमिषु ।।
मूर्तामूर्तव्यवहृतिस्तथा तत्रापि दृश्यते ।। ७९ ।। 
मुख्यवृत्तिग्रहायातो व्यापिलक्षण्पसिद्धये ।।
क्षित्यादिवियदन्तं स्यान्मूर्तामूर्तस्य लक्षणम् ।। ८० ।। 
योऽयं दक्षिणेऽक्षन्निति शास्रदृष्टत्वकारणात् ।।
दक्षिणेऽक्षणि लिङ्गस्य विशेषः कश्चिदिष्यते ।। ८१ ।। 
वीर्यवद्दक्षिणं लोकेऽप्यङ्गं दृष्टं यतस्ततः ।।
दक्षिणेऽक्षन्निति वचः श्रुतेर्यत्नादिहेष्यते ।। ८२ ।। 
पिण्डप्राणविभागेन ह्यध्यात्मे चाधिदैवते ।।
मूर्तामूर्तात्मनोरुक्तो विभागो ब्रह्मरूपयोः ।। ८३ ।। 
अथाधुना यथोक्तस्य तस्यैव करणात्मनः ।।
लिङ्गस्य रूपं वक्ष्यामो वासनामयमात्मनः ।। ८४ ।। 
मूर्तामूर्तादिसंबन्धाद्वासना लिङ्गमाश्रिताः ।।
स्वाभासभ्रमदोषेण तन्मयः पुरुषो मतः ।। ८५ ।। 
अनेकवासनाचिन्नं तल्लिङ्गं पटभित्तिवत् ।।
मायेन्द्रजालसदृशं व्यामोहास्पदमात्मनः ।। ८६ ।। 
एतावन्मात्रमेवेति यत्र भ्रान्ता निरागमाः ।।
विज्ञानवादिनो बौद्धास्तथा नैयायिकादयः ।। ८७ ।। 
आत्मनो द्रव्यभूतस्य यदेतद्वासनात्मकम् ।। 
रूपं गुणोऽस्य संसार इति वैशेषिकादयः ।। ८८ ।। 
त्रिगुणं सत्प्रधानस्थं पुरुषार्थेन हेतुना ।।
प्रवर्तते स्वतन्त्रं सदिदमित्यपि कापिलाः ।। ८९ ।। 
अप्यैपनिषदंमन्याः केचिदत्यन्तनैपुणात् ।।
प्रक्रियां रचयित्वाऽऽहुर्वेदान्तार्थाविपश्चितः ।। ९० ।। 
यावान्बाह्यो विकारः स्यात्क्षेत्रज्ञपरिवेष्टनः ।।
अध्यात्मं चाधिदैवं वा नामरूपविभागतः ।। ९१ ।। 
अव्याकृताद्व्याकृतः स्यादेतावानेव सोऽत्र तु ।।
मुर्तो वा यदि वाऽमूर्तः सच्च त्यच्चेति भण्यते ।। ९२ ।। 
प्राणानामपि सत्यत्वं भूतसत्याभिसंगतेः ।।
कथं यतस्त्वमी सर्वे प्राणाः क्षेत्रज्ञलक्षणाः ।। ९३ ।। 
अनामरूपकाः सन्तः सत्यसंयोगहेतुतः ।।
देहिनः प्राणवत्साक्षात्संवृत्ता नामरूपिणः ।। ९४ ।। 
निदेशाय च कल्पन्ते प्राणावा इति  नान्याथा ।। 
तदत्र निखिलं सत्यं श्रुत्या संशोधितं स्फुटम् ।। ९५ ।। 
व्याविद्धसत्यराशेः स्याद्विज्ञानात्मन एव तु ।।
स्वरूपं यत्तदधुना वक्तव्यमवशिष्यते ।। ९६ ।। 
तत्रैतस्यामवस्थायां विभागा विनिवर्तने ।।
अयं भोक्ता विज्ञानात्मा तथा दैवतिकास्त्वमी ।। ९७ ।। 
विज्ञानात्मान इत्येष भेदहेतुनिवर्तनात् ।। 
यत आधारगो ह्येष नामरूपादिलक्षणः ।। ९८ ।। 
विशेषो न स्वतस्तच्च नामरूपादि शोधितम् ।।
संशोध्य तदिदं सर्वं विज्ञानात्मा प्रदर्श्यते ।। ९९ ।। 
सर्वेषामपि तेनेदं समानं लक्षणं भवेत् ।।
क्षेचज्ञानां विशेषोऽत्र यतो नैवोपपद्यते ।। १०० ।। 
एतस्य पुरुषस्येति रूपं निर्दिश्यतेऽधुना ।।
पुंसो रुपमुपक्षीणं मूर्तामूर्तसमाश्रयम् ।। १०१ ।। 
येन त्वस्य विशेषेण विज्ञानात्मत्वमिष्यते ।।
विभज्यमानस्य सतः परस्मादात्मनोऽद्वयात् ।। १०२ ।। 
अपाञ्चभौतिकं रूपमिह तन्निर्दिदिक्ष्यते ।।
यथेति माहारजनं वासनोपचयात्मकम् ।। १०३ ।। 
तस्य हैतस्य संबन्धमेवं केचित्प्रचक्षते ।।
तदयुक्तं यथाऽन्यायस्तथाऽयमभिधीयते ।। १०४ ।। 
पुष्पादिवासनानां हि वस्रादिष्वेव संगतिः ।।
सजातीयेषु नियता दृश्यते नान्यजातिषु ।। १०५ ।। 
द्रव्येऽपि न खलु व्योम्नि वासना काचिदीक्ष्यते ।।
अद्रव्ये चासजातीये चैतन्ये वासना कुतः ।। १०६ ।। 
वासनाकारतां गच्छेच्चैतन्यं चेत्कपालवत् ।।
वासनानिष्फलत्वं स्याच्चैतन्यादपृथक्स्थितेः ।। १०७ ।। 
न हि श्रोत्रोत्थविज्ञानं रूपवासनयाऽञ्जयते ।।
विषयत्वाविशेषेऽपि कुतोऽसङ्गत्वतश्चितेः ।। १०८ ।। 
षङ्भावािक्रियाणां च निषेधश्चेतनात्मनः ।।
असङ्ग इति चाप्युक्तिरसकृत्छ्रूयते श्रुतौ ।। १०९ ।। 
भूतसंयोगतः प्राप्तं न च तत्पाञ्चभौतिकम् ।।
इति ब्रुवाणो लोकेऽस्मिन्हस्यते बालकैरपि ।। ११० ।। 
मूर्तामूर्तविभागेऽस्य विभागो विनिवर्तते ।।
इति स्वोक्तमविस्मृत्य वासनाभेदगीः कथम् ।। १११ ।। 
रचयन्ति तथाऽसाध्वीं प्रक्रियां न्यायवर्जिताम् ।।
मूर्तामूर्तात्मको राशिरेको बाह्यः किलेष्यते ।। ११२ ।। 
उत्तमः परमात्माख्यो राशिरत्राभिधीयते ।।
मध्यमोऽयं तृतीयस्तु ताभ्यां राशिः प्रयोजकः ।। ११३ ।। 
पाणिपेषोत्थितेनायं कर्त्रा भोक्त्रा सहाऽऽत्मना ।।
भावनाज्ञानकर्मादिसमुदायः प्रयोजकः ।। ११४ ।। 
मूर्तामूर्तादिराशिस्तु प्रयोज्यः साधनं तथा ।।
तार्किकैः सह संधिं च चिकीर्षंन्ति यथाबलम् ।। ११५ ।। 
अयं प्रयोजको राशिर्लिङ्गमेव किलाऽऽश्रितः ।।
इत्युक्त्वा सांख्यत्वभयात्कल्पयन्ति ततोऽन्यथा ।। ११६ ।। 
गन्धः पुष्पाश्रयो यद्वत्पुटमाश्रित्य तिष्ठति ।।
कुसुमापगमेऽप्येवं लिङ्गस्था वासनाऽऽत्मनि ।। ११७ ।। 
वासनाकामकर्माणि लिङ्गस्थान्येव नाऽऽत्मनि ।। 
लिङ्गादात्मानमायान्ति गन्धो गन्धपुटं यथा ।। ११८ ।।
निर्गुणोऽपि परैकांशो वहिरभ्यागतेन सः ।।
कर्मणा सगुणः साक्षाद्भवतीति प्रचक्षते ।। ११९ ।।
ततश्च कर्ता भोक्ता च बध्यते मुच्यते तथा ।।
विज्ञानात्मेति कणभुक्चित्तमेवं समाश्रिताः ।। १२० ।। 
भूतराशेरगाल्लिङ्गं कर्मराशिः सकाशतः ।।
लिङ्गादात्मानमागात्स लिङ्गसंबन्धकारणात् ।। १२१ ।। 
कृष्णशक्तिरविद्याऽपि परस्मादेव सोत्थिता ।।
विकृत्य परमात्मांशं विज्ञानात्मनि तिष्ठति ।। १२२ ।। 
यथोषरात्मको दोषः पृथिव्या एव जज्ञिवान् ।।
क्ष्मैकदेशं विकृत्याऽऽस्तेऽविद्या तद्वत्परात्मनः ।। १२३ ।। 
अनात्मधर्मोऽविद्येति वदन्तश्चोषरादिवत् ।।
इत्येवं सांख्यसिद्धान्तमनुवर्तन्ति संभ्रमात् ।। १२४ ।। 
नैवं कल्पयितुं युक्तं वेदसिद्धान्तबाधनात् ।।
पुराऽपि चैतदुदितं यथा वेदान्तबाधनम् ।। १२५ ।। 
सकलत्वे परस्योक्ताः ससारित्वादिलक्षणाः ।।
दोषाः सर्वेऽपि चाऽऽयान्ति प्रत्यगात्मानमेकलम् ।। १२६ ।। 
क्षेत्रज्ञस्य च संभित्तौ परस्मादात्मनः स्वतः ।।
एकत्वासंभवोऽत्यन्तं क्षेत्रज्ञपरमात्मनोः ।। १२७ ।। 
अथोपचारतो देशो लिङ्गमेवाऽऽत्मनो मतः ।।
न तदा लिङ्गविध्वस्तौ वासनाऽऽत्मनि युज्यते ।। १२८ ।। 
न्यायः पुरोदितो योऽत्र वासनासंश्रयं प्रति ।।
स सर्वोऽत्रानुसंधेयः पूर्वपक्षाषनुत्तये ।। १२९ ।। 
उत्थानं चाप्यविद्यायाः परस्मादात्मनः स्वतः ।।
ऊषरादिवदित्यादिकल्पना नोपपद्यते ।। १३० ।। 
अनिर्मोक्षप्रसक्तिः स्याद्यविद्या परात्मनः ।।
निरात्मवादसक्तिश्च मोहोच्छेदे भवेदिह ।। १३१ ।। 
वास्यदेशातिरेकेण वासनाया न चेष्यते ।।
देशान्तरोपगमनं गुणवद्द्रव्यवर्जनात् ।। १३२ ।। 
सामञ्जस्येन गच्छिन्ति न च श्रुत्यक्षराण्यपि ।।
यथोक्तकल्पनायां हि न युक्ता तेन कल्पना ।। १३३ ।। 
कामः संकल्प इत्याद्या मनसो धर्मिणः श्रुताः ।।
धर्मा न त्वात्मनः शास्रे ह्यसङ्गो हीतिवारणात् ।। १३४ ।। 
हृदये ह्येव रूपाणि ध्यायतीवेति चापरम् ।।
कामा येऽस्य हृदीत्यादि तीर्णो हीति तथा वचः ।। १३५ ।। 
श्रुतादर्थान्न चान्योऽर्थो यथोक्तवचसां यतः ।।
सम्यक्कल्पयितुं शक्यः कल्पनाऽतो न युज्यते ।। १३६ ।। 
प्रत्यग्ब्रह्मत्वसिद्ध्यर्था सर्वैवोपनिषत्त्वियम् ।।
तावन्मात्रपरत्वेन वेदान्तानामुपक्षयात् ।। १३७ ।। 
राशित्रितयपक्षे च नाप्यर्थोऽत्र समञ्जसः ।।
क्रियते कल्पना येन सर्वन्यायविरोधिनी ।। १३८ ।। 
द्वे एव बु यदा रूपे मूर्तामूर्ते सवासने ।।
ब्रह्म रूपि तृतीयं च तदा वावेति युज्यते ।। १३९ ।।
ब्रह्मैकदेशभूतस्य विज्ञानात्मन एव ते ।।
रूपे इति तदा युक्तं कल्पनानुगुणं वचः ।। १४० ।। 
विज्ञानात्ममुखेनाथ यदि वा परमात्मनः ।।
रूपे इति तदाऽवक्ष्यच्छ्रौती चेत्कल्पना भवेत् ।। १४१ ।। 
द्विवचश्च तथाऽयुक्तं त्रैरूप्यस्येह संभवात् ।। 
मूर्तामूर्ते च द्वे रूपे तृतीयं वासना यतः ।। १४२ ।। 
मतं मूर्तेतरे रूपे ब्रह्मणोऽभिमते सदा ।।
क्षेत्रज्ञस्य तु नैवैते वासनामात्ररूपितः ।। १४३ ।। 
तदाऽपि जीवद्वारेण विक्रियां व्रजतो विभोः ।।
वासनाद्यभिसंबन्ध इतीयं गीरनर्थिका ।। १४४ ।। 
वासनानामपि यतो न विशेषो मनागपि ।।
क्षेत्रज्ञद्वारतायाः स्यादसत्तस्माद्विकल्पितम् ।। १४५ ।। 
वस्तु वस्त्वन्तरत्वेन न च विक्रियतेऽञ्जसा ।।
वृत्त्येह मुख्ययेत्येवं शक्यो वक्तुं जगत्यपि ।। १४६ ।। 
वस्त्वन्तरं न च मतः क्षेत्रज्ञः परमात्मनः ।।
सिद्धान्तहानिरेवं च कल्पनायां ध्रुवं भवेत् ।। १४७ ।। 
आविश्चिकीर्षुभिस्तस्माद्वेदान्तार्थं महात्मभिः ।।
ईदृशी कल्पनाऽयुक्ता कर्तुं परहितार्थिभिः ।। १४८ ।। 
दक्षिणेऽक्षन्पुमानिति लिङ्गात्मा परिगृह्यते ।।
अध्यात्मेऽथाधिदैवे च तस्यैव प्रकृतत्वतः ।। १४९ ।। 
जीवग्रहोऽत्र नन्वस्तु प्रकृतत्वाविशेषतः ।।
तस्यैवैतानि रूपाणि कस्मान्नेत्यभिधीयताम् ।। १५० ।। 
नैवंरूपितया यस्मादिह श्रुत्या विवक्षितः ।।
क्षेत्रज्ञः करणात्मैव तस्मादिह विवक्षितः ।। १५१ ।। 
वासनानुगतं लिङ्गं मृद्वन्मृद्विक्रियात्मसु ।।
चेत्यते साक्षिणा यस्मान्नातः क्षेत्रज्ञरूपिता  ।। १५२ ।। 
माहारजनमित्यादि रूपं चेत्साक्षिणो भवेत् ।।
नेति नेतीत्यथाऽऽदेशं नाकरिष्यत्तदाऽऽत्मनः ।। १५३ ।।
अन्यस्यासौ न चाऽऽदेशः शक्यो वक्तुं प्रमाणतः ।।
नेति नेतीति तस्यैव षष्ठान्त उपसंहृतेः ।। १५४ ।। 
व्येव त्वेति प्रतिज्ञाया अर्थवत्त्वं तथा भवेत् ।।
पाणिपेषोत्थितस्यैव यद्यादेशो भवेदयम् ।। १५५ ।। 
पाणिपेषोत्थितोऽन्यश्चेन्नेतीति च ततोऽपरः ।। 
अन्योऽसाविति मिथ्या धीस्तदा स्यान्मोहकारणात् ।। १५६ ।। 
न स्यादात्मानमेवावेदहं ब्रह्मेतिमानजा ।।
सम्यग्धीनिंखिलध्वान्तघातिनी मुक्तिदायिनी ।। १५७ ।। 
करणात्मन एवातस्तस्य हेतिग्रहो भवेत् ।। 
न तु तत्साक्षिणो युक्तस्तस्य रूपनिषेधतः ।। १५८ ।। 
वासना भूरिरूपास्ता लिङ्गस्था लिङ्गसाक्षिणः ।।
कुर्वन्ति बहुरूपत्वं मणेरास्तरणं यथा ।। १५९ ।। 
माहारजनमित्यत्र हारिद्रं रूपमुच्यते ।।
इन्द्रगोपोपमानेन कौसुम्भस्य गतत्वतः ।। १६० ।। 
पीतं वस्रं यथा तद्वल्लिङ्गमाभाति साक्षिणः ।।
आरुयादिविषयोद्भूतवासनावासितं दृशेः ।। १६१ ।। 
ईषत्पाण्दु यथोर्णादि तद्वल्लिङ्गं प्रकाशते ।।
इन्द्रगोपोऽतिरक्तश्च भृशं रक्तं मनस्तथा ।। १६२ ।। 
रजसः कचिदुद्रेकस्तमसः क्वचिदिष्यते ।।
सत्त्वस्यापि तथोत्कर्षः कुतश्चिदुपजायते ।।  १६३ ।। 
क्वचिदेकप्रधानत्वं कस्मिंश्चिद्विषये द्वयोः ।। 
त्रयाणामपि चान्यत्र ज्ञानकर्मादिचित्रतः ।। १६४ ।। 
अग्नेरर्चिर्यथा भास्वत्सत्त्वोत्कर्षात्तथा मनः ।।
पुण्डरीकं यथा शुक्लं सौम्यमाह्लादकृत्तथा ।। १६५ ।। 
सकृद्विद्युद्यथाऽत्यन्तं घनध्वान्तापनोदकृत् ।।
अतीव भास्वराऽस्माकं चक्षुर्मुट्सकृदुद्गता ।। १६६ ।। 
हिरण्यगर्भतत्त्वस्य जायमानस्य केशवात् ।।
विद्युद्वत्प्रथते रूपं किल तस्य महात्मनः ।। १६७ ।। 
अतोऽनेनैव रूपेण य उपास्ते दिवानिशम् ।।
सर्वान्धकारहन्त्रीव विद्युत्तं श्रीः सदाऽऽश्रयेत् ।। १६८ ।।
नाऽऽदिर्न मध्यं नैवान्तो नेयत्ता विद्यते यतः ।। 
अनन्तकल्पोपचयाद्वासनानामुदाहृतिः ।। १६९ ।।
माहारजनमित्यादिर्न त्वियत्ता विवक्षिता ।।
प्रकारदर्शनायैव तेनोदाहृतिरिष्यते ।। १७० ।। 
निःशेषमेवं सत्यस्य रूपं व्याख्याय सांप्रतम् ।।
परमार्थसत्ययाथात्म्यनिर्देशाय प्रयत्यते ।। १७१ ।। 
यतो व्याख्यातमखिलं मूर्तामूर्तादि वस्त्वतः ।।
आदेशोऽनन्तरं तस्य क्रियतेऽनन्यमानिनः ।। १७२ ।। 
मूर्तामूर्तास्वभावस्य सत्यस्याऽऽविष्कृतेरथ ।।
ब्रह्मातिरेकतो नान्यद्यतो वस्त्ववशिष्यते ।। १७३ ।।
आदेशो ब्रह्मणोऽतोऽयं निरादेशस्य भण्यते ।। 
अतिमानाभिधानस्य प्रत्यङ्भात्राद्वयात्मनः ।। १७४ ।। 
कर्मण्यादेशशब्दोऽयं यदि वा करणे भवेत् ।।
आदिष्टिरथवाऽऽदेशो नेति नेत्यद्वयात्मनः ।। १७५ ।। 
नेति नेतीतिशब्दाभ्यां सत्यस्य ब्रह्मणः कथम् ।।
प्रमाणगोचरातीतं तत्त्वं स्यान्निर्दिदिक्षितम् ।। १७६ ।। 
शुणु सर्वं तदज्ञानसमुत्थस्य निषेधतः ।।
प्रत्यङ्भात्रैकरूपेण तदबोधनिराकृतेः ।। १७७ ।। 
अमूर्तस्य परा निष्ठा कारणात्मा पुरोदितः ।।
मूर्तस्य च तथा पृथ्वी मध्ये संकीर्णता तयोः ।। १७८ ।। 
मानाभिधानयोर्यावान्कश्चिद्विषय इष्यते ।।
उक्तयोर्मध्यवर्त्येव कार्यकारणयोरसौ ।। १७९ ।। 
नामरूपे तथा कर्म प्राणा लोकादयस्तथा ।।
कारकं वा क्रियाऽन्यद्वा कारणं कार्यमेव च ।। १८० ।। 
जातिर्गुणः क्रिया द्रव्यं संबन्धो भाव एव च ।।
सदसत्सदसच्चेति समस्तव्यस्तमेव च ।। १८१ ।। 
प्रमाता च प्रमाणं च प्रमेयोऽथ क्रियाफले ।।
इत्यादेः प्रतिषेधेन प्रत्यङ्ङात्रावलम्विना ।। १८२ ।। 
उपप्रदर्शकोऽशेषनामादेरितिरिष्यते ।।
तस्योपदर्शितस्याथ निषेधः क्रियते नञा ।। १८३ ।। 
आकृष्टं रूपिणो रूपं न पृथग्व्यवतिष्ठते ।।
जगत्यकल्पितमपि किमु मोहादिकल्पितम् ।। १८४ ।।
घटे पटो निषिद्धोऽपि घटादन्यत्र तिष्ठति ।।
तदन्यत्रापि सद्भावादनिषिद्धस्य धर्मिणः ।। १८५ ।। 
परमार्थान्निषिद्धस्य तन्मोहोत्थस्य वस्तुनः ।।
हिरुक्स्थितिः कथं तस्य परमार्थात्मनाऽथवा ।। १८६ ।। 
निषेध्यानामशेषाणामन्योन्यव्यभिचारतः ।।
प्रतीचोऽव्यभिचारोऽतस्तत्राध्यस्तं निषिध्यते ।। १८७ ।। 
इतिशब्दोपदिष्टानां निषेधोऽनुभवात्मनि ।।
अनन्तेऽन्तवतां यत्र तद्ब्रह्मेत्यवसीयताम् ।। १८८ ।। 
सद्भावश्चोपलब्धिश्च स्वार्थप्रत्यक्चिदाश्रयात् ।।
मूर्तादीनामनिर्देश्यादितिर्मत्तो निवर्तते ।। १८९ ।। 
निषेधति निषेध्यार्थं यद्वलान्नञ्चिदात्मनः ।।
षिज्ञानेनैव हत्वाऽन्यत्पूर्णत्वेनैति चित्स्वतः ।। १९० ।। 
प्रत्यङ्भात्रदृशि ह्यस्मिञ्जाग्रत्स्वप्नसुषुप्तिषु ।।
तदन्यद्यत्तदाभासं तन्नञा प्रतिषिध्यते । १९१ ।। 
अविचारितसंसिद्धिप्रत्यङ्भोहहतौ सदा ।।
विस्फारिताक्षः प्रत्यग्धीर्मानान्निर्वात्यथाऽऽत्मनि ।। १९२ ।। 
अपेक्षाज्ञानहेतूत्थं कार्यकारणवस्त्वतः ।।
विचार्यमाणं तन्नास्ति व्योम्नि कार्प्ण्यमिवाऽऽत्मनि ।। १९३ ।। 
शब्दप्रवृत्तिहेतूनां प्रत्यगात्मन्यसंभवात् ।।
प्रमाणगोचराणां च स्वतः सिद्धेर्न निहृतिः ।। १९४ ।। 
मानाभिधानविषयो यावन्नाऽऽत्मानमात्मनि ।।
लभते प्रत्यगात्मानं न नञ्तावन्निवर्तते ।। १९५ ।। 
निरस्ताज्ञानतत्कार्ये लब्ध आत्मन्यथाऽऽत्मना ।।
निषेध्यहेतौ प्रध्वस्ते निषेधोऽपि निवर्तते ।। १९६ ।। 
प्रमातृत्वादिना यावत्किंचिदत्र विवक्षितम् ।।
तदभावश्च तत्सर्वं नेतीति प्रतिषिध्यते ।। १९७ ।। 
निषेध्यं सर्वमेवैतदनिषेध्यात्मवस्तुगम् ।।
अतो नाभावनिष्ठः स्यादभावस्यापि निह्नवात् ।। १९८ ।। 
नेति नेतीत्यतो वीप्सा जिघृक्षितनिषेधतः ।।
बुभुत्सितस्य कृत्स्नस्य विप्सैवातो निषेधनी ।। १९९ ।। 
ज्ञानक्रियाभ्यां व्याप्योऽयमित्याकाङ्क्षा निषर्तते ।।
अप्रमित्सित एकस्मिन्निष्ठां यात्यचिकीर्षिते ।। २०० ।। 
रज्जुयाथात्म्यविज्ञानात्सर्पवत्करणात्मनः ।। 
निषेधो नान्यतः शक्यः कर्तुं वर्षशतैरपि ।। २०१  ।। 
यद्यत्प्राप्तं जगत्यस्मिंस्तत्तत्सर्वं निषिध्यते ।।
एवं च सत्यनिर्दिष्टाशङ्काऽपि विनिवर्तते ।। २०२ ।। 
न चेद्वीप्सा तदा वाक्यद्वयमेतद्विवक्षितम् ।।
उक्तद्वयनिषेधेन तस्य चोपक्षयाद्भवेत् ।। २०३ ।। 
अनुक्तविषयाशङ्का सर्वस्याप्रतिषेधतः ।।
यदि वाऽभावविषया न ह्यभावो निषिध्यते ।। २०४ ।। 
साक्षान्मानप्रसिद्धेषु प्रतिषिद्धेतरग्रहः ।।
अप्रसिद्धे प्रसिद्धानां निषेधाच्छून्यताग्रहः ।। २०५ ।।
आदेश इत्युपक्रम्य प्रतिषेधोऽयमुच्यते ।।
साक्षादादिश्यते येन तादृगादेश उच्यते ।। २०६ ।। 
निषेधवर्त्मना तस्मादनिषेध्यात्मसाक्षिणा ।।
ज्ञाताज्ञातं निषिध्याथ सदा दृष्टौ प्रतिष्ठति ।। २०७ ।। 
यथा श्रोत्रधिया रूपं रूपहेत्वसमन्वयात् ।।
नाग्रहीन्न च गृह्णाति न ग्रहीष्यति शब्दवत् ।। २०८ ।। 
प्रत्यक्तत्त्वे विनिर्ज्ञाते नेति नेतीतिवाक्यतः ।।
तद्वत्सकारणोऽनात्मा नाभूदस्ति भविष्यति ।। २०९ ।। 
नान्यदज्ञानतोऽस्तित्वं द्वितीयस्याऽऽत्मनो यथा ।।
निवृत्तिस्तद्वदेवास्य नावगत्यात्मनोऽपरा ।। २१० ।। 
अनन्यायत्तमैकात्म्यं यदा साक्षाद्व्यवस्थितम् ।।
व्येव त्वेति प्रतिज्ञेयं तदा स्यात्सफलोदिता ।। २११ ।। 
नेति नेतीत्यतो वीप्सासंभवादुक्तवस्तुनः ।।
कृतार्थता तथाच स्यादन्यथा नोपपद्यते ।। २१२ ।। 
परागर्थेषु सक्ता धीः प्रत्यगर्थानुरञ्जनात् ।।
निषिद्धाऽतः परागर्थात्प्रतीचि लभते स्थितिम् ।। २१३ ।। 
व्यतिरेकस्य सिद्धत्वादादेशोक्तेः पुरैव हि ।।
साक्षाद्ब्रह्मत्वसिद्ध्यार्थमादेशोऽयमथोच्यते ।। २१४ ।। 
न निषेधो निषेध्यार्थो लक्षणार्थपरत्वतः ।।
ब्रह्मणो मान्तरासिद्धेः शून्यतैव प्रसज्यते ।। २१५ ।।
षष्ठ्युक्तेरेव संसिद्धा मूर्तादेर्ब्रह्मणोऽन्यता ।।
ततश्च जामितासक्तिर्नातः स्यात्पारिशेष्यगीः ।। २१६ ।। 
शक्यते न निषेद्धुं च प्रत्यक्षाद्याश्रितत्वतः ।।
निषेधान्न पुमर्थोऽपि कश्चित्सिध्येत्समीहितः ।। २१७ ।। 
निषेधमात्रनिष्ठत्वे न चाऽऽदेशो भवेत्प्रभोः ।।
ब्रह्म मूर्तादि नेत्युक्तौ मूर्तादेर्न निषेधगीः ।। २१८ ।। 
ततश्च ब्रह्मतासिद्धिर्द्वितीये सति वस्तुनिः ।।
व्येव त्वेति प्रतिज्ञार्थो नापि चाऽऽविष्कृतो भवेत् ।। २१९ ।। 
पारिशेष्यादतोऽसिद्धिः स्याद्विवक्षितवस्तुनः ।।
यथा सिद्धिस्तथा व्याख्या कार्येहोक्तेरतोऽञ्जसा ।। २२० ।। 
सिद्धो निषेधः प्रागेव सर्वस्यानात्मवस्तुनः ।।
प्रत्यग्याथात्म्यविज्ञानादन्योन्यव्यभिचारतः ।। २२१ ।। 
अन्योन्यव्यभिचारोऽस्य वीक्ष्यतेऽनात्मवस्तुनः ।।
स्वरूपव्यभिचारोऽपि सुषुप्तादौ स्वसाक्षिगः ।। २२२ ।। 
यथा मात्रादिसचेयं प्रत्यक्संवित्तिसिद्धिका ।।
प्रमात्रादेरभावोऽपि प्रत्यग्वोधाश्रयात्तथा ।। २२३ ।। 
अविचारितसंसिद्धिरात्माविद्यैकरूपतः ।।
सिद्धायतेऽखिलोऽनात्मा स्वतःसिद्धात्मसंश्रयात् ।। २२४ ।। 
अतिरोहितसंवित्को व्यपास्ताशेषविक्रियः ।।
अनन्यमातृमानादिर्दृष्टिमात्रात्मकत्वतः ।। २२५ ।। 
भावाभावात्मिका सिद्धिर्येयं सर्वाऽप्यनात्मनः ।।
तद्विरुद्धात्मकान्मत्तो मय्येवासौ प्रसिध्यति ।। २२६ ।। 
अनन्यानुभवेनैव भावाभावात्मभूमिषु ।। 
प्रत्यक्कूटस्थ आत्मानं पश्यन्नास्ते फलात्मना ।। २२७ ।। 
अतो मात्रादिसंभेदो यत्र यत्र निवर्तते ।।
तत्र तत्रैकलः प्रत्यक्स्वमहिम्नैव सिध्यति ।। २२८ ।। 
प्रमात्रादेरभावोऽतो यः सिद्धः स्वात्मबोधतः ।।
नञ्वृत्तिस्तं सदाबुद्धं लक्षयत्यपृथक्प्रमम् ।। २२९ ।। 
वैविक्त्यान्न च मानादेरनन्यानुभवात्मनि ।।
सहेतुकस्य वृत्तिः स्यान्नित्यबोधावबेधिनि ।। २३० ।। 
अविद्याद्यतिरेकेण कारणादिविधर्मकम् ।।
लब्धमात्मात्मकं वस्तु प्रतीचोऽनन्यमानतः ।। २३१ ।। 
एतद्वस्तु स्वतःसिद्धं प्रमात्राद्यनपेक्षतः ।।
सर्वस्यैव ततः सिद्धेः कथं सिध्येत्तदन्यतः ।। २३२ ।। 
उक्ता प्रमेयसंसिद्धिः स्वमहिम्नैव नञ्श्रुतेः ।।
तस्य ब्रह्मत्वबोधाय नेति ब्रह्मेतिनोच्यते ।। २३३ ।। 
आत्मप्रत्ययमामेयो लक्षितो यो नञाऽञ्जसा ।।
अविद्यादेस्तदात्मत्वादिति ब्रह्मेति बोध्यते ।। २३४ ।। 
प्रत्यङ्भोहतदुत्थस्य प्रत्यग्याथात्म्यबोधतः ।।
बाधितत्वादतोऽवोचदिति ब्रह्मेति मोहनुत् ।। २३५ ।। 
आदेशं प्रत्यतिमहानथात इति संभ्रमः ।।
तेनासदृश आदेशो नन्वयुक्तोऽयमीर्यते ।। २३६ ।। 
युक्त एवायमादेशो न यतो विद्यते परः ।। 
आदेशोऽतोऽयमेवात्र ब्रह्मण्यादेश इष्यते ।। २३७ ।। 
आदिदिक्षितमेतस्य तत्त्वं यद्ब्रह्मणः परम् ।।
यावन्तस्तत्र निर्देश्यास्तेऽर्थाः सर्वे निवर्तिताः ।। २३८ ।। 
निवृत्तिश्च यथोक्तैव तेषामैकात्म्यलक्षणा ।।
भिन्नदेशस्थितिस्त्वत्र वास्तवी नोपपद्यते ।। २३९ ।। 
अव्यावृत्ताननुगतो ब्रह्मशब्दार्थ इष्यते ।।
मुख्योऽन्यस्मिन्सति यतो ब्रह्मार्थो नावसीयते ।। २४० ।। 
शब्दप्रवृत्तिहेतूनामैकात्म्येन समाप्तितः ।।
तथा तदभिधेयानामादेशोऽयं मतः परः ।। २४१ ।। 
अभिधाभिधेयसंबन्धमङ्गीकृत्य यतोऽक्षरे ।।
न कश्चिदपि शब्दोऽत्र साक्षाद्ब्रह्मणि वर्तते ।। २४२ ।। 
आदेशो नेति नेत्येव तेनेह घटतेऽञ्जसा ।।
तदवोधप्रसूतानामाकाङ्क्षाणां निषेधतः ।। २४३ ।। 
मूर्तामूर्तं हि स्त्याहं प्राणाः सत्यास्तदात्मतः ।।
क्षेत्रज्ञस्तदुपाधित्वात्सत्य इत्यभिधीयते ।। २४४ ।। 
अनिर्देश्यस्य निर्देश्या ये भेदाः कार्यलक्षणाः ।। 
तेषु लब्धास्पदं नाम परस्मिन्नुपचर्यते ।। २४५ ।। 
मूर्तामूर्तात्मकं सत्यं प्राणादेः कार्यरूपिणः ।।
तस्याप्येतत्परं सत्यं यन्नेतीत्यवधारितम् ।। २४६ ।। 
उक्तवस्त्वतिरेकेण नामीषां सत्यता यतः ।।
न चाप्यसत्यता तस्मात्तेषां सत्यं परं पदम् ।। २४७ ।। 
आत्मवन्तो यथा रज्ज्वा रज्जुसर्पादयस्तथा ।।
आत्मवन्तो निरात्मानः प्राणाद्याः प्रत्यगात्मना ।। २४८ ।। 
यत एव मवतोऽन्वीक्ष्य मूर्तामूर्तादिवर्त्मना ।। 
सत्यशब्दाभिधेयार्थं तया द्वारा परं पदम् ।। २४९ ।।
व्यपदिश्यमानमैकात्म्यं सत्यस्याऽऽत्मानमद्वयम् ।।
द्रष्टव्यमात्मनैवैनं सत्यं पश्येद्यथोदितम् ।। २५० ।। 
अतोऽव्याकृतयाथात्म्यं व्याकृतेनोपदिश्यते ।।
सत्यस्य सत्यमिति तन्नान्यथा व्यापदेशभाक् ।। २५१ ।। 
व्यपदेशाय नामैतन्न स्वं नामारु विद्यते ।। 
ननु ब्रह्माक्षरमिति व्यपदेशोऽत्र नामभिः ।। २५२ ।। 
कार्यकारणगे तत्त्वे नाम लब्धास्पदं यतः ।।
रूपाभिधेयसंबन्धमरूपाशब्दमक्षरम् ।। २५३ ।। 
लक्षयेन्नाञ्जसा वक्ति परं ब्रह्म कथंचन ।।
शब्दप्रवृत्तिहेतूनां साक्षाद्ब्रह्मण्यसंभवात् ।। २५४ ।। 
इति श्रीबृहदारण्यकोपनिषद्भाष्यवार्तिके द्वितीयाध्यायस्य तृतीयं ब्राह्मणम् ।। ३ ।।
श्लोकानामादिताः समष्ट्यङ्काः - ४९९३ 
अथ चतुर्थं ब्राह्मणम् ।।
आत्मेत्येवेति सूत्रस्य व्याख्येयं प्रस्तुता स्फुटा ।।
ब्रह्म तेऽहं ब्रवाणीति प्रारभ्याऽऽपूर्णवाक्यतः ।। १ ।। 
नित्यकर्माद्यनुष्ठानसंशुद्धधिषणः पुमान् ।।
निःशेषकर्महेतूत्थफलसावद्यधीस्ततः ।। २ ।। 
विरक्त आग्रजात्सोऽयं तत्सावद्यसमीक्षणात् ।।
संसारदुःखसंस्कारस्मृतिभिः प्रेर्यमाणधीः ।। ३ ।।
उद्भूततज्जिहासः संस्तद्धाने साधनस्पृहः ।।
त्यक्ताशेषैषणः सोऽथ प्रत्यग्याथात्म्यनिश्चयः ।। ४ ।। 
वस्तुवृत्तात्मसंबोधध्वस्तसंसारकारणः ।।
व्याविद्धाशेषसंसारो विमुक्तो ना विमुच्यते ।। ५ ।। 
यावत्किंचिदविद्यायाः कार्यं वैराग्यकारणम् ।।
तत्संन्यासो विरक्तत्वात्स्वत एव न शास्रतः ।। ६ ।। 
ब्रह्मयाथात्म्यविज्ञानसाधनत्वं विनाऽऽगमात् ।।
संन्यासस्य न विज्ञातं तच्छास्रेणेह बोध्यते ।। ७ ।। 
ब्रह्माविद्यसमुत्थानात्कार्यकारणलक्षणात् ।।
व्युत्थाप्य नेति नेतीति परं ब्रह्म प्रदर्शितम् ।। ८ ।। 
तत्रैतच्छङ्क्यते चोद्यं ब्रह्मत्वसिद्धिदोषकृत् ।।
निषिद्धं नेति नेतीति मूर्तामूर्तादि वस्तु यत् ।। ९ ।। 
किं तद्ब्रह्मानुगं सर्वं किं वा तस्माद्विविच्यते ।।
यदि ब्रह्मानुगं ब्रह्म स्यादनर्थात्मकं तदा ।। १० ।। 
अभावनिष्टं तच्चेत्स्यान्मुख्यं ब्रह्म न सिध्यति ।।
अभावस्य ततोऽन्यत्वादन्क्यव्यतिरेकतः ।। ११ ।। 
नेतीत्यपि निषेधोक्तिस्तथा सति विरुध्यते ।। 
वैदिकश्च प्रयासोऽयं सर्वः स्यात्तुषकण्डनम् ।। १२ ।। 
विविच्यते ब्रह्मणश्चेम्मैवं दोषस्तथाऽपि हि ।।
ब्रह्मत्वं ब्रह्मणो न स्याद्वितीये सति वस्तुनि ।। १३ ।। 
अव्यावृत्ताननुगतं वस्तु ब्रह्मत्वमश्नुते ।।
एतच्च दुर्लभं तस्य द्वितीये सति लक्षणम् ।। १४ ।। 
अथाब्रह्मात्मकं वस्तु जग्ध्वा चेद्ब्रह्म तद्भवेत् ।।
प्रतीचो ब्रह्मणाऽत्तत्वान्न मोक्षो नापि संसृतिः ।। १५ ।। 
संसारिणो न चेदत्ति संसार्येव प्रसज्यते ।।
नाऽऽप्नोति ब्रह्मतां साक्षात्सत्सु संसारिवस्तुषु ।। १६ ।। 
संसारे चापि जग्धेऽस्मिन्ब्रह्मणा निखिले सति ।।
ऋतेऽपि ब्रह्मविज्ञानात्सर्वे स्युर्मुक्तबन्धनाः ।। १७ ।। 
अन्वयादिनिषेधाय सर्वमात्मेति वाक्यतः ।।
मैत्रेयाीत्यादिको ग्रन्थस्तस्मादारभ्यते परः ।। १८ ।। 
सर्वाब्रह्मनिषेधेन तदर्थो वेह निश्चितः ।।
तस्य संसिद्धिविषयमैकात्म्यमधुनोत्यते ।। १९ ।। 
नेतीति ब्रह्मणोऽन्यत्र मूर्तामूर्तव्यवस्थितौ ।।
प्रसक्ते सांख्यसिद्धान्ते सर्वमात्मेति वोच्यते ।। २० ।। 
सत्यपि ब्रह्मवेदित्वे नासंत्यक्तैषणो यतिः ।।
मुक्तिभागिति चेहोक्तः संन्यासेन समुच्चयः ।। २१ ।। 
निरस्तातिशयज्ञानो याज्ञवलक्यो यतो गृही ।।
कैवल्याश्रममास्थाय प्राप तद्वैष्णवं पदम् ।। २२ ।।
त्याग एव हि सवेषां मोक्षसाधनमुत्तमम् ।।
त्यजतैव हि तज्ज्ञेयं त्यक्तुः प्रत्यक्परं पदम् ।। २३ ।। 
मुक्तेश्च बिभ्यतो देवा मोहेनापिदधुर्नरान् ।।
ततस्ते कर्मसूद्युक्ताः प्रावर्तन्ताविपश्चितः ।। २४ ।।
मोहमात्रैकहेतूनि तस्मात्कर्माण्यशेषतः ।।
संन्यस्यैकात्म्यसंबोधाद्भित्त्वा मोहं विशुद्धधीः ।। 
ज्ञानमेवाऽऽत्मनाऽऽत्मानमुपासीनोऽमृतो भवेत् ।। २५ ।। 
इति प्रमाणमत्रार्थे वचनं भाल्लविश्रुतौ ।।
सर्वः संन्यस्तकर्मैव ज्ञानात्कैवल्यमश्नुते ।। २६ ।। 
ब्रह्मचर्याद्गृहाच्चैव वनाच्चापि बिधीयते ।।
निःशेषकर्मसंन्यासो यतोऽतो नर्णबद्धता ।। २७ ।। 
श्रुत्या जावालशाखायां तथाचानधिकारिणाम् ।।
संन्यासस्य विधानाच्च कार्योऽतोऽसौ मुमुक्षुभिः ।। २८ ।। 
नरलोकादिकामानां सुतोत्पत्त्यादि साधनम् ।।
तेभ्यो व्युत्थितचित्तानां संन्यासस्त्वात्मकामिनाम् ।। २९ ।। 
इममर्थं श्रुतिर्वक्ति सर्वकर्मानपेक्षिणी।।
प्रजादिना करिष्यामः किं तत्फलवितृष्णेतः ।। ३० ।। 
उत्पत्त्यादिविरूद्धोऽयं लोको येषामकर्मजः ।।
मोहमात्रान्तरायात्वाज्ज्ञानमात्रमपेक्षते ।। ३१ ।। 
प्रवृत्तिलक्षणो योगो ज्ञानं संन्यासलक्षणम् ।।
तस्माज्ज्ञानं पुरस्कृत्य संन्यसेदिह बुद्धिमान् ।। ३२ ।। 
भावितैः करणैश्चायं बहुसंसारयोनिषु ।।
आसादयति शुद्धात्मा मोक्षं वै प्रथमाश्रमे ।। ३३ ।।
तमासाद्य तु मुक्तस्य दृष्टार्थस्य विपश्चितः ।। 
त्रिष्वाश्रमेषु को न्वर्थो भवेत्परमभीप्सतः ।। ३४ ।।
श्रुतयः स्मृतयश्चैवमस्मिन्नर्थे सहस्रशः ।।
प्रत्यक्षा एव विद्यन्ते संन्यासप्रतिपादिकाः ।। ३५ ।। 
मुख्यार्थता वा प्रागुक्ता ब्रह्मेत्यस्य सदादृशि ।।
प्रतीच्यथाऽऽत्मशब्दस्य मुख्यार्थो ब्रह्मणीर्यते ।। ३६ ।। 
ततस्तदेतदिति च ब्रह्मात्मपदवाच्ययोः ।।
मधुकाण्डार्थसर्वस्वं वाक्येन प्रतिपाद्यते ।। ३७ ।। 
प्रत्यग्याथात्म्यविज्ञानजन्मनेऽतः श्रुतिः स्वयम् ।।
विधित्सन्तीह संन्यासं मैत्रेयीति प्रवर्तते ।। ३८ ।। 
भार्याद्यनुज्ञापूर्वो हि संन्यासो विहितः श्रुतौ ।।
अतोऽनुज्ञार्थमेवाऽऽह मैत्रेयीमृषिरात्मनः ।। ३९ ।। 
उद्यास्यन्वा अरे स्थानादस्माद्गार्हस्थ्यलक्षणात् ।।
चिकीर्षवे मे संन्यासमनुज्ञां दातुमर्हसि ।। ४० ।। 
युक्तमाह भवानस्माननुरूपं चिकीर्षति ।।
यदेवं सति कर्तव्यं तत्क्षिप्रमनुशाधि माम् ।। ४१ ।। 
अनुज्ञातोऽथ तामाह हन्तेत्यादि परं वचः ।।
कात्यायन्या सपत्न्या ते विभागं करवाण्यहम् ।। ४२ ।। 
निःस्वा स्री स्ववता पुंसा नियुक्ता कर्मसंपदि ।।
मयि प्रव्रजिते तस्माद्युवयोर्नार्थसंगतिः ।। ४३ ।। 
स्ववानेव पुरा न्यासाद्युवयोः स्वेन सांप्रतम् ।।
विभागं करवाणीति भार्या तेनाभ्यचोदयत् ।। ४४ ।। 
वृत्तिभिः संविभज्य स्वान्संन्यसेदिति चोद्यते ।।
यतः शास्रेण तेनायं विभागः क्रियते मया ।। ४५ ।। 
युक्तमेतद्व्यवसितं यद्वित्तं न प्रदित्सति ।।
भवत्संन्यासवन्नूनमस्मद्धितकरं धनम् ।। ४६ ।। 
महानुभावसंपर्कः कस्य नोन्नतिकारणम् ।।
अशुच्यपि पयः प्राप्य गङ्गां याति पवित्रताम् ।। ४७ ।। 
भगवत्संगतेर्नान्यः पुरुषार्थोऽमृतत्वतः ।।
पृच्छाम्यतोऽमृतत्वस्य साधनं स्यात्कथं धनम् ।। ४८ ।। 
सारेण यदि नामेयं पूर्णा स्याद्वसुना मही ।।
तावताऽप्यमृताऽहं स्यां किंवा नेत्युच्यतां यथा ।। ४९ ।। 
सत्तामात्रोपकारिणि धानानि धनिनां न हि ।।
क्रियाद्वारोपकारीणि यतोऽतः पृच्छ्यते क्रिया ।। ५० ।। 
प्रत्याह पृष्टः स्वां जायां नामृतत्वं धनादिति ।। ५१ ।।
वित्तं चेन्नामृतत्वाय कस्माद्दित्सति तद्भवान् ।।
इति पृष्टोऽब्रवीद्वित्तसाधनस्य प्रयोजनम् ।। ५२ ।। 
क्षयिष्णुसाधनाधीनं जीवितं स्याद्यथा नृणाम् ।।
तथैव तव वित्तेन जीवितं नामृतात्मता ।। ५३ ।। 
अविद्यामात्रविध्वंसाज्ज्ञानादेवामृतं यतः ।।
अमृतत्वस्य नाऽऽशाऽपि वित्तसाध्येन कर्मणा ।। ५४ ।। 
कुतोऽमृतत्वसंप्राप्तिर्ज्ञानमात्रैकहेतुना ।।
न कर्म कारणं मुक्तेर्नाग्निस्तापस्य भेषजम् ।।
कर्मभ्यो जन्म नियतं जन्म चेन्निर्वृतिः कुतः ।। ५५ ।। 
स्वभावादेव साधूनां प्रवृत्तिरुपकारिणी ।।
अपकारिण्यपि जने किमु भक्तजनं प्रति ।। ५६ ।। 
नूनं ममापराधोऽयं यद्भवन्तोऽपि मां प्रति ।।
प्रतिलोमं चिकीर्षन्ति कोऽन्यः स्याद्धितकृन्मम ।। ५७ ।। 
अनुरक्तां प्रियां साध्वीं बद्ध्वा वित्तेन मां कथम् ।।
कामोच्छित्तिमकृत्वा च संन्यसन्ति भवद्विधा ।। ५८ ।। 
वित्ताच्चेदमृतत्वं स्यात्तत्तित्यक्षा न युज्यते ।।
वित्ताच्चेन्नामृतत्वं स्याद्वद तेन ममापि किम् ।। ५९ ।। 
यद्यस्त्यनुजिघृक्षैवं करुणा वा मयीष्यते ।। 
यदेव भगवान्वेद तेन संविभजस्व माम् ।। ६० ।। 
﻿यद्विज्ञानात्परित्यज्य निःशेषं वित्तसाधनम् ।।
स्वाराज्यमीप्सति भवांस्तदेव वसु देहि मे ।। ६१ ।। 
नाऽऽदिर्नान्तो न मध्यं वा यस्य वित्तस्य विद्यते ।।
भोगे न च क्षयं याति तदेव वसु दीयताम् ।। ६२ ।। 
अनन्तवित्तो हि भवानन्तवद्दीयते कुतः ।।
असतः कीदृशं दानं सदेवातः प्रदीयताम् ।। ६३ ।। 
संसारपुरुषार्थेभ्यो यतो नाव्युत्थितात्मने ।।
मुक्त्येकसाधनं ज्ञानं दातुं शक्यमिदं मया ।। ६४ ।।
अमुमुक्षुत्वमाशङ्क्य भवत्यै तत्प्रदित्सितम् ।।
संसाराच्चेद्विरक्ताऽसि गृहाणानुत्तमामृतम् ।। ६५ ।। 
स्रीणां यदुचितं वाक्यं प्रतिलोमं न भाषसे ।।
पूर्ववत्त्वनुकूलं त्वमिदानीमपि भाषसे ।। ६६ ।। 
मोक्षं यान्तं नरं सर्वे मुञ्चन्ति सहजा अपि ।।
अतिभक्तितया मां त्वं मोक्षेऽपि न जिहाससि ।। ६७ ।। 
विभागमसहन्तीव मदतिस्नेहकारणात् ।।
मुक्तावनुयियासि त्वं मदैकात्म्यपरीप्सया ।। ६८ ।। 
अतिस्नेहाऽपकृष्टोमा देहार्धं शूलिनः श्रिता ।। 
त्वं तु सर्वात्मनाऽऽत्मानं कृत्स्नं मामाप्तुमिच्छसि ।। ६९ ।। 
यत एवमतस्तुभ्यं वक्ष्याम्यमृतसाधनम् ।।
निदिध्यासस्व चेतोऽतो व्याचक्षाणस्य तन्मम ।। ७० ।। 
आ ब्रह्मणोऽस्मात्संसाराच्छुद्धधीर्न विरज्यते ।।
यावत्तावन्न विद्याया अधिकारी भवेन्नरः ।। ७१ ।। 
वैराग्यहेतावप्यस्मिन्रक्तो धर्मादिहेतुतः ।। 
यतोऽतः कर्मशुद्धात्मा भवादस्माद्विरज्यते ।। ७२ ।। 
वैराग्यहेतून्संसारे तस्माद्यत्नादियं श्रुतिः ।।
न वा अर इति ह्युक्त्या वक्तुं समुपचक्रमे ।। ७३ ।। 
यस्मिन्नेव परा सक्तिस्तस्मिन्नेव निरादरम् ।।
कर्म कृत्वा परं यत्नादन्यस्यार्थयते फलम् ।। ७४ ।। 
किमिक्षो रसमाप्नोति यत्नान्निष्पीडयन्न ना ।। ७५ ।। 
तीव्रदुःखोद्भवो बुद्धौ संस्कारो यावदेव तु ।।
तद्विपक्षः सुखं तावदल्पं तत्संक्षये क्षयः ।। ७६ ।।
शीतमल्पं सुखं ग्रीष्मे तापोऽल्पः शिशिरे सुखम् ।।
तदेव दुःखकृद्भूरि तद्धेत्वोरनवस्थितेः ।। ७७ ।। 
शब्दोऽस्ति न प्रियः कश्चिदप्रियो वा स्वतस्तथा ।।
रक्तद्विष्टमनो हेतुः शब्दाद्यर्थे प्रियाप्रिये ।। ७८ ।। 
स्वतोऽखिलोऽप्रियोऽनात्मा प्रत्यङ्योहैकहेतुतः ।।
प्रत्यगाह्लादकारित्वादप्रियोऽपि प्रियो मतः ।। ७९ ।। 
जायादिरप्रियः सर्वः स्वत आद्यन्तदुःखकृत् ।।
तद्धेतोरात्मनः प्रीतेर्जायादिः प्रिय उच्यते ।। ८० ।। 
न कस्यांचिदवस्थायामात्मा लोकेऽप्रियो मतः ।।
प्रियोऽप्रियश्च जायादिर्यथाऽनात्मा मुहुर्मुहुः ।। ८१ ।।
स्वत एवाप्रियोऽनात्मा ह्यात्मप्रीत्यर्थसाधनात् ।।
जायादिः स्यात्प्रियो भक्त्या बन्धक्याः कामुको यथा ।। ८२ ।। 
निर्हैतुकी स्वतः प्रीतिरात्मन्येव यतस्ततः ।।
भाक्तं प्रियं परित्यज्य मुख्यं प्रियमुपाश्रयेत् ।। ८३ ।। 
क्षयान्ता निचयाः सर्वे पतनान्ताः समुच्छ्रयाः ।।
संयोगा विप्रयोगान्ता मरणान्तं च जीवितम् ।। ८४ ।। 
न तदस्ति सुखं लोके यन्न दुःखकरं भवेत् ।।
तदसंप्राप्तिविच्छेदक्षयेष्वसुखकृद्यतः ।। ८५ ।। 
एवं चेत्साधनोद्भूतं यावत्किंचित्सुखं मतम् ।।
तन्निःशेषं परित्यज्य सुखमात्यन्तिकं श्रयेत् ।। ८६ ।। 
सांसारिकसुखस्यास्य दुःखत्वादुक्तहेतुतः ।।
निष्कृष्यातस्ततः प्रीतिं प्रतीच्येव निवेशयेत् ।। ८७ ।। 
स्रजि दण्डादयो यद्वत्स्रगज्ञानैकहेतुकाः ।।
पतिजायासुताद्येवं प्रत्यगज्ञानहेतुजम् ।। ८८ ।।
सर्वानर्थनिवृत्तिश्च सर्वाह्लादाप्तिरेव च ।। 
प्रतीचि ज्ञानमात्राच्चेत्तदन्यत्प्रार्थ्यते कथम् ।। ८९ ।। 
यस्य संबन्धमाश्रित्य ह्यप्रियोऽपि प्रियायते ।।
प्रियोऽप्यप्रियतां याति यस्य संगतिकारणात् ।। ९० ।। 
दृष्ट्वाऽनुभवतस्तत्त्वमात्मानात्मपदार्थयोः ।।
उपादित्सा जिहासा च तत्कृतैवानुपाल्यताम् ।। ९१ ।। 
नानाप्राकार आसङ्गो विषक्तो योऽस्य बाह्यतः ।।
यथोक्तकारणात्सर्वं प्रतीच्येव निवेशयेत् ।। ९२ ।। 
नरकादिव निर्विण्णो यावन्नाऽऽ ब्रह्मणो नरः ।।
न तावदधिकारोऽस्ति कैवल्यज्ञानवर्त्मनि ।। ९३ ।। 
सर्वासङ्गविनिर्मुक्तो मोक्षमात्रप्रयोजनः ।।
अतोऽधिक्रियते प्रत्यग्ज्ञानोत्पत्तौ न रागवान् ।। ९४ ।। 
आत्मा प्रत्यक्प्रसिद्धेः स्यात्तत्रैवाऽऽत्मानुभूतितः ।।
इति प्रमेयनिर्देशो द्रष्टव्य इति तत्प्रमा ।। ९५ ।। 
आत्मबुद्धिरियं तावत्सर्वेषां जायते स्वतः ।।
अप्राप्ता सर्वमात्मेति सैवातो धीर्विधीयते ।। ९६ ।। 
द्रष्टृद्रष्टव्ययोर्भेदे सत्येवं धीर्विधीयते ।।
नियोज्यविषयाभेदे घटते न विधिर्यतः ।। ९७ ।। 
उत्तरोत्तरभूयांसि नामादीनि यथाक्रमम् ।।
उपन्यस्याऽऽत्मयाथात्म्यं तत्तत्वं प्राब्रवीच्छ्रुतिः ।। ९८ ।। 
भूम्नश्च लक्षणं चक्रे यत्र नान्यदिति स्वयम् ।। 
अथ यत्रेति चाल्पस्य प्राणान्तस्य च लक्षणम् ।। ९९ ।। 
अथात इति वाक्येन ह्यहमेवेति निश्चितेः ।।
निपिध्यानात्मरूपं यत्ततोऽहंकारनिह्नुतिः ।। १०० ।।
आत्मैवेत्यादिवाक्येन पूर्णब्रह्मावबोधिना ।।
नाविध्वस्तं तमोऽतोऽस्ति न च ज्ञानमनुत्थितम् ।। १०१ ।। 
नानिवृत्तस्तथाऽनर्थो नानवाप्तं सुखं तथा ।।
कार्यज्ञेयसमाप्तिः स्यात्प्रत्यग्याथात्म्यबोधतः ।। १०२ ।। 
सर्वासूपनिषत्स्वेवं प्रमात्रादेरनात्मनः ।।
प्रत्यङ्भात्रैकयाथात्म्यं श्रूयते सोपपत्तिकम् ।। १०३ ।। 
इहापि नेति वाक्येन प्रतीचोऽतत्स्वभावकम् ।।
व्युत्थापितमनूद्याऽऽह सर्वमात्मेति नः श्रुतिः ।। १०४ ।।
भावाभावात्मना स्थानं न निषेध्यस्य वस्तुनः ।।
यतोऽतः सर्वमात्मैव प्राब्रवीच्छ्रुतिरञ्जसा ।। १०५ ।। 
नाव्युत्थितमनाः कश्चित्प्रतीचोऽन्यत्प्रपश्यति ।।
व्युत्थितात्माऽपि चाऽऽत्मानं पश्यन्नेवान्यदीक्षते ।। १०६ ।। 
स्वातन्र्यं यत्र कर्तुः स्यात्तत्र कर्ता नियुज्यते ।।
अन्वयव्यतिरेकाभ्यामात्मानात्मविवेचने ।। १०७ ।। 
वचोर्थप्रतिबोधस्य पदार्थाज्ञानमेव तु ।।
यतोऽन्तरायस्तद्धानौ तेन तत्र नियुज्यते ।। १०८ ।। 
एवं ज्ञातपदार्थः सन्यथा पूर्वमवादिषम् ।।
ब्रह्म वा इदमित्यत्र न्यायेनैकात्म्ययायिना ।। १०९ ।। 
निरन्तरायो वाक्यार्थं वाक्यादेवावगच्छति ।। 
अव्यावृत्ताननुगतप्रत्यक्तत्त्वसमीक्षणात् ।। ११० ।। 
नित्यमुक्तत्वविज्ञानं  वाक्यादेवाञ्जसा भवेत् ।। 
वाक्यार्थस्य च विज्ञानं पदार्थस्मृतिपूर्वकम् ।। १११ ।।
अन्वयव्यतिरेकाभ्यां पदार्थः स्मर्यते ध्रुवम् ।।
एवं निर्दुःखमात्मानमक्रियं प्रतिपद्यते ।। ११२ ।। 
प्रत्यङ्भोहोद्भवानात्मप्राधान्येन तमोन्वयात् ।।
आत्माऽऽत्मानं पुराऽज्ञासीद्वाक्यार्थज्ञानजन्मतः ।। ११३ ।।
अनात्मनोऽत आत्मानमन्वयव्यतिरेकतः ।।
निष्कृप्याऽऽत्मन्यथाऽऽत्मानं सर्वमात्मेति पश्यति ।। ११४ ।। 
अज्ञातज्ञापनं चातो विधिरत्राभिधीयते ।। 
अप्रवृत्तप्रवृत्तिश्च न्यायाभावान्न युज्यते ।। ११५ ।। 
नित्यं न भवनं यस्य यस्य वा नित्यभूतता ।।
न तस्य क्रियमाणत्वं खपुप्पाकाशयोरिव ।। ११६ ।। 
उत्पत्त्यादि स्वतो यस्य यस्य चात्यन्तमेव न ।।
क्रियानपेक्षसिद्धत्वात्स्वतःसिद्धं तदुच्यते ।। ११७ ।। 
उत्पत्त्यादौ तु यच्छक्तं हेतुमात्रमपेक्षते ।।
साफल्यं कर्मणस्तत्र तदभिव्यक्तिकृद्धि तत् ।। ११८ ।। 
कार्यं कारणतन्त्रं स्यात्तातस्तस्याऽऽत्मलाभतः ।।
अन्यकार्यमकार्यं च नान्यत्कारणमीक्ष्यते ।। ११९ ।। 
सर्वमात्मेति या बुद्धिः सा प्रमेयबलाद्भवेत् ।।
प्रमातृतन्त्रा सा चेत्स्यात्प्रप्ता लोकाग्निबुद्धिवत् ।। १२० ।। 
अतोऽपुरुषतन्त्रत्वान्नाऽऽत्मज्ञाने विधिर्भवेत् ।।
अन्वयादिक्रिया त्वस्य तत्तन्त्रत्वाद्विधीयते ।। १२१ ।। 
श्रवणं मननं तद्वत्तथा शमदमादि यत् ।।
पुमाञ्शक्नोति तत्कर्तुं तस्मादेतद्विधीयते ।। १२२ ।। 
विशिष्टेहानुभूतिश्च सर्वमानफलं यतः ।।
फलं च न विधेयं स्यादतो नेदं विधीयते ।। १२३ ।। 
प्रमाणमप्रमाणं च प्रमाभासं च यद्भवेत् ।।
चैतन्याकारमेवैतत्प्रथते सर्वमेव तत् ।। १२४ ।।
नानाकारानुपादत्ते चैतन्याकारमेव सत् ।। 
प्रतीच्यव्यभिचार्येकं तदन्ये व्यभिचारिणः ।। १२५ ।।  
मात्रादिव्यभिचारेऽपि संविदव्यभिचारिणी ।।
मिथः कृत्स्नेऽपि जगति तदन्यद्व्यभिचारि तु ।। १२६ ।।
उत्पन्नमपि सज्ज्ञानं प्रमातृत्वाद्युपग्रहात् ।।
तदनुत्पन्नवद्भाति तद्व्युत्पत्तेः पुरा नृणाम् ।। १२७ ।। 
व्युत्पाद्यते यदा साक्षाद्यथोक्तन्यायवर्त्मना ।।
उत्पन्नमेव विज्ञानं तदा प्रागपि मन्यते ।। १२८ ।।
स्वसाक्षिकैव सर्वस्य न वेद्मीत्यपि या मतिः ।।
किमु वद्मीति बुद्धिः स्याच्चिदतोऽव्यभिचारिणी ।। १२९ ।। 
आत्मेति मेयनिर्देशो वैशब्दस्तत्स्मृताविह ।।
प्रमातृक्रियया व्याप्तिर्द्रष्टव्य इति भण्यते ।। १३० ।। 
शब्दानुरोधतस्ताबदीदृगत्रोपजायते ।।
श्रुतेरनुभवः साक्षाद्यथावस्तु न वेति वा ।। १३१ ।। 
विचार्यमाणोऽनुभवो रूप्यशुक्त्यनुभूतिवत् ।।
प्रमाणमप्रमाणं वा मेयसंगत्यसंगतेः ।। १३२ ।। 
प्रमातृमेयभेदोऽत्र न तावद्गम्यते मितेः ।।
प्रत्यग्धीमात्रगम्योऽर्थो यस्मादात्मेति निश्चितः ।। १३३ ।।
प्रत्यग्धीगोचरो नो चेदनात्माऽसौ घटादिवत् ।। 
ब्रह्मादिमध्यपातित्वं ततश्चास्य प्रसज्यते ।। १३४ ।।
विभिन्नद्रष्ट्टदृष्ट्याप्तिर्घटादेरिव नाऽऽत्मनः ।।
न चाभेदेऽस्ति संव्याप्तिरैकात्म्यादेव कारणात् ।। १३५ ।। 
न च द्रष्टाऽऽत्मनोऽन्योऽस्ति द्रष्ट्रन्तरनिषेधनात् ।।
न च द्रष्ट्रोर्द्वयोर्लोके द्रष्ट्टदृश्यत्वसंगतिः ।। १३६ ।। 
क्रियाविरोधः प्राप्नोति द्रष्टुः स्वात्मसमीक्षणे ।। 
तद्दृष्टेर्नित्यसंप्राप्तेर्विध्यानर्थक्यसंगतिः ।। १३७ ।। 
संसार्यान्मनि दृष्टेऽपि न च किंचित्प्रयोजनम् ।।
अयमेव च नोऽनर्थो यत्संसार्यात्मदर्शनम् ।। १३८ ।। 
तदन्यस्याप्रसिद्धेश्च कथं स्यात्तत्समीक्षणम् ।।
अथ प्रसिद्धोऽसावात्मा तद्दृष्टिः किं विधीयते ।। १३९ ।। 
द्रष्टृदर्शनदृश्यानां प्रात्यक्ष्यान्नाऽऽगमेक्षणम् ।।
द्रष्टुरात्मा पृथक्चेत्स्यान्पृथगात्मेति दुर्वचः ।। १४० ।। 
न चाऽऽत्मन्यप्रसिद्धे स्यात्संसारस्य प्रसिद्धता ।।
न ह्यप्रसिद्धसंबन्धी संबन्धः कचिदिष्यते ।। १४१ ।। 
न चेदात्माभिसंबन्धः संसारोऽयं समीक्ष्यते ।।
तन्मुमुक्षुत्वमायातं कुतो हेतोरितीर्यताम् ।। १४२ ।।
अनृतन्त्रे विधिर्नेष्टो वन्ध्यापुत्रोद्भवे यथा ।।
मातृतन्त्रे तथैवायं न विधिः प्रत्यगीक्षणे ।। १४३ ।। 
नानाद्रव्यसमायोगे वियोगे च घटात्मनः ।।
वियत्संपूर्णता नित्या वियत्सक्तेरवर्जनात् ।। १४४ ।।
शब्दादिबाह्यसंबन्धे विभागे च तथा धियः ।।
प्रत्यक्चैतन्यसंबन्धो नित्यो नित्यात्मसाक्षिकः ।। १४५ ।। 
यतोऽतः पाक्षिकी प्राप्तिर्नेहास्त्यैकात्म्यदर्शने ।।
नियमः परिसंख्या वा न तेनेहोपपद्यते ।। १४६ ।।
कर्मकाण्डे यथा मानं तथैवोपनिषत्स्वपि ।।
विधिरेवानपेक्षत्वात्सापेक्ष्यान्नाभिधाश्रुतिः ।। १४७ ।। 
मैवं मानान्ताप्राप्तसम्यगैकात्म्यबोधतः ।।
अभिधाश्रुतेः प्रमाणत्वं सुप्तोत्थापकवाक्यवत् ।। १४८ ।।
अकारकैकात्म्यमात्रं मेयं वस्त्विष्यते यतः ।। 
तदन्यस्य यतो मानाद्व्यतिरेको न लभ्यते ।। १४९ ।। 
मुक्त्वैकात्म्यस्य चाज्ञानं नान्तरायान्तरं यतः ।।
विधितन्त्रस्य कार्यत्वान्नाज्ञाने प्रभविष्णुता ।। १५० ।।
यथास्थितात्मवस्तूत्थज्ञानं मुक्त्वा तमोह्नुतौ ।।
नान्यो हेतुर्यतस्तस्मान्न त्रय्यन्ते विधिः प्रमाः ।। १५१ ।। 
नियोज्यस्य च नैश्वर्यं धीसम्यक्त्वं प्रतीप्यते ।।
तस्य मेयैकहेतुत्वान्नैव स्यान्मातृतन्त्रता ।। १५२ ।। 
विधेरिवानपेक्षत्वं वेदान्तेष्वभिधाश्रुतेः ।।
अनृतन्त्रत्वसामान्यात्तथाऽतीन्द्रियबोधतः ।। १५३ ।। 
अक्षाद्यविषयं प्रत्यक्स्वतः सिद्धेरसाधनम् ।।
अभिधा बोधयन्तीयं नान्यत्किंचिदपेक्षते ।। १५४ ।। 
तस्माद्विधेः प्रमाणत्वं साध्यसाधनबोधने ।।
अतीन्द्रिये तदन्येन ज्ञातुं शक्यं न तद्यतः ।। १५५ ।। 
साध्यसाधनसंबन्धो न शक्योऽभिधया यथा ।।
प्रतिपत्तुं स्वतः सिद्धोऽशक्यो विधिगिरा तथा ।। १५६ ।। 
ऐकात्म्यस्य स्वतः सिद्धेर्न क्रियाऽपेक्ष्यते यतः ।।
ततश्च भावनाभावो भावनायाः क्रियाश्रयात् ।। १५७ ।।
विरहे भावनायाश्च न विधेस्तत्र मानता ।।
स्वतःसिद्धार्थबोधित्वादभिधायास्तु मानता ।। १५८ ।।
सापेक्षत्वादमानं चेदभिधा लोकवर्त्मना ।।
अभिधा तत्त्वमस्यादि सरित्तीरफलोक्तिवत् ।। १५९ ।।
संहत्यनुपपत्तिश्च पदानामभिधाश्रुतौ ।। 
आख्यातपदहेतुत्वात्सर्वत्र पदसंहतेः ।। १६० ।।
नाऽऽख्यातपदसद्भावात्स्यादेव पदसंहतिः ।। 
अस्यस्म्याद्याख्यातपदमस्त्येवेहाभिधाश्रुतौ ।। १६१ ।। 
सरित्तीरे फलानीति युक्ताऽपेक्षाऽभिधाश्रुतेः ।।
प्रत्यक्षमाप्नग्राह्यत्वात्फलतीरार्थसंगतेः ।। १६२ ।। 
प्रत्यक्षग्राह्य एषोऽर्थो न तदन्यप्रमाणकः ।।
यतोऽतो नाऽऽगंमादेव तादृशेऽर्थे विनिश्चितिः ।। १६३ ।। 
अपूर्वादिवचोऽर्थे तु न प्रत्यक्षाद्यपेक्षते ।। 
प्रत्यक्षाद्यप्रमेयत्वादैकात्म्याख्यस्य वस्तुनः ।। १६४ ।।
अपौरुषेयवाक्यत्वं समानमभिधाश्रुतेः ।।
अतीन्द्रियार्थबोधित्वं समानं चोदनोक्तिभिः ।। १६५ ।।
सिद्धसाध्यप्रमेयत्वभेदो यदि परं तयोः ।।
प्रामाण्ये त्वतिशीतिस्तु न काचिदपि दृश्यते ।। १६६ ।। 
प्रमोपजायते तावदहं ब्रह्मेत्यलौकिकी ।।
तत्त्वमस्यादिवाक्येभ्यः श्रवणात्समनन्तरम् ।। १६७ ।।
एवं चेदप्रमाणत्वं किमिवेहाभिधाश्रुतेः ।।
विधेरपीह मानत्वं नोक्तन्यायातिरेकतः ।। १६८ ।। 
स्वशक्तिः सर्वमानानां यथा वस्त्ववबोधने ।।
अभिधायाश्च साऽस्त्येव किमिति स्यादमानता ।। १६९ ।। 
नाप्यर्थेऽतीन्द्रिये सिद्धे मानं लिङ्गाद्यपेक्षते ।।
योगिप्रत्यक्षमानं वा तयोरविषयत्वतः ।। १७० ।। 
नेतीत्यस्थूलमित्यादिवाक्याद्योऽर्थोऽवगम्यते ।।
योगिप्रत्यक्षगम्योऽयं न तत्प्रत्यक्त्वहेतुतः ।। १७१ ।। 
प्रत्यक्षानवताराच्च नानुमानेन मीयते ।।
धर्मधर्म्यभिसंबन्धे नागृहीतेऽनुमा यतः ।। १७२ ।। 
यज्जातीयैः प्रमाणैस्तु यज्जातीयार्थदर्शनम् ।।
भवेदिदानीं लोकस्य तथा कालान्तरेऽप्यभूत् ।। १७३ ।। 
यत्राप्यतिशयो दृष्टः स स्वार्थानतिलङ्घनात् ।।
दूरसूक्ष्मादिदृष्टौ स्यान्न रूपे श्रोत्रवृत्तिता ।। १७४ ।। 
योगिप्रत्यक्षमानादेर्न चेदैकात्म्यमेयता ।।
तप्राप्तत्यक्षमानादेर्न चेदैकात्म्यमेयता ।।
तत्प्राप्तमपि किं कुर्यात्स्वात्मायोग्यासु भूमिषु  ।। १७५ ।। 
अक्षादिमेयासारूप्यादैकात्म्यं स्यान्न तत्प्रमम् ।।
यथा विधेयासारूप्यान्नैकात्म्यं स्याद्विधेस्तथा ।। १७६ ।। 
संभाव्यते चेदक्षादि ह्यैकात्म्यार्थे फलादिवत् ।।
न तद्वारयितुं शक्यं लोके विधिशतैरपि ।। १७७ ।।
नासमीक्ष्य स्वसामर्थ्यं पुमान्विधिशतैरपि ।।
प्रवर्ततेऽनपेक्षत्वं कुतो विधिवचःस्वतः ।। १७८ ।। 
अपाक्येषु नियुक्तोऽपि कृष्णलाञ्श्रपयेदिति ।।
न तच्छक्तिं विना कश्चित्पुमांस्तत्र चिकीर्षति ।। १७९ ।। 
एवं चेदनपेक्षत्वं विधेः किमिति भण्यते ।।
न भावनानपेक्षोऽसौ विधिर्यस्मात्प्रवर्तते ।। १८० ।।
न भावनान्तरमियं न च मानान्तरं तथा ।।
अपेक्ष्याभिधयैकात्म्यमवबोधयति श्रुतिः ।। १८१ ।। 
अतोऽनपेक्षता युक्ता सर्वदैवाभिधाश्रुतेः ।।
अभिधानाभिधेयार्थज्ञानमेव व्यपेक्षते ।। १८२ ।। 
ज्ञानक्रिया प्रमातृस्था न यथावस्तुबोधकृत् ।।
प्रमेयकर्तृकैवासौ यथावस्त्ववबोधिनी ।। १८३ ।।
न चान्यदीयव्यापारे ह्यन्योऽशक्तेर्नियुज्यते ।।
न ह्यग्निसाध्ये शोषादौ नियोगो घटतेऽम्भसः ।। १८४ ।। 
ब्रह्मणोऽविद्यया योऽपि स्यादच्छेद आत्मनः ।।
तदवच्छेदविध्वस्तौ न साधनमपेक्षते ।। १८५ ।। 
अनवच्छिन्नयाथात्म्यादविद्यया ।।
अवच्छिन्नवदाभाति क्षेत्रज्ञो रज्जुसर्पवत् ।। १८६ ।। 
न चाविद्यानिरास्यत्र प्रत्यग्याथात्म्यबोधतः ।।
साधनं किंचिदापेक्ष्यं स्वर्गे यागादिवत्कचित् ।। १८७ ।।
न चापि मुख्यया वृत्त्या साध्येऽसति जगत्यपि ।।
किंचित्साधनमित्येवं भण्यते लोकवेदयोः ।। १८८ ।। 
साध्यं च लोकतः सिद्धमुत्पत्त्यादिचतुष्टयम् ।।
प्रमाणस्य न तन्न्याय्यं सिद्धार्थव्यञ्जकत्वतः ।। १८९ ।। 
नाऽऽत्मलाभातिरेकेण व्यञ्जकस्य मनागपि ।।
संभाव्यतेऽपरं रूपमज्ञातत्वापनोदकृत् ।। १९० ।। 
आत्मासामान्यरूपोत्थं न चाभूत्वोपजायते ।।
घटादिज्ञानवज्ज्ञानं भिन्नहेत्वनपेक्षतः ।। १९१ ।। 
स्थास्न्वनुभवमात्रत्वात्कार्यकारणवस्तुनः ।।
अभूतभूतिर्नैवातो युज्यतेऽनुभवात्मनि ।। १९२ ।। 
प्रत्यगज्ञानहेतूत्था भावनेयं न तु स्वतः ।।
प्रत्यग्याथात्म्यजिज्ञासोः कथं सा विषयो भवेत् ।। १९३ ।।
क्रियाकारभेदोऽयमज्ञातैकात्म्यवस्तुनः ।। 
तज्ज्ञानेऽसावसंभाव्यस्तद्धेतूच्छित्तिकारणात् ।। १९४ ।।
न चाविद्यासमुच्छित्तिर्ज्ञानोत्पत्त्यतिरेकतः ।।
संसारनाशोऽविद्याया नाशान्न व्यतिरिच्यते ।। १९५ ।। 
न चाप्यविद्यानाशोऽत्र संसर्गः कारणात्मनि ।।
तद्ध्वास्तेर्वस्तुवृत्तत्वान्मृदि लोष्टादिनाशवत् ।। १९६ ।। 
आदाय वास्तवं वृत्तं ज्ञानमज्ञाननाशकृत् ।।
वस्तुयाथात्म्यवृत्तेन तमोऽपह्नूयते सदा ।। १९७ ।। 
अज्ञातज्ञापनं तस्माद्विधिरत्रोपपद्यते ।।
अकृतस्य क्रिया त्वत्र विधिर्नैवोपपद्यते ।। १९८ ।। 
द्वैविध्यं चाप्यविद्याया न च युक्त्याऽवसीयते ।।
ऐकात्म्यमात्रवस्तुत्वादविद्यैकैव युज्यते ।। १९९ ।।
प्रमेयभेदभिन्नत्वं ज्ञानानामिव भेदकम् ।।
नाविद्याया यतोऽस्तीह द्वैविध्यं तेन दुर्घटम् ।। २०० ।। 
प्रत्यगज्ञानमेवेह तदन्यद्वस्तुकारणम् ।।
तदन्यकारणासत्त्वाद्दैूविध्यं तमसः कुतः ।। २०१ ।। 
न चाभ्यासाद्यपेक्षाऽपि स्वतोमुक्तत्वकारणात् ।।
न घटादेर्घटत्वादि घटाद्यभ्याससंश्रयम् ।। २०२ ।। 
न चाविषयविज्ञानमनाकारं च भाव्यते ।।
भावकप्रत्यगात्मत्वादाकृतेश्च निषेधतः ।। २०३ ।। 
नेन्द्रियेण ग्रहोऽस्यास्ति शब्दाद्यर्थानुपातिना ।।
दुःखादिवच्च नैवाऽऽत्मा चितेः स्वार्थैकरूपतः ।। २०४ ।। 
भावनेपचितं चेतो न च कैवल्यकारणम् ।।
तस्येहैव समुच्छेदात्तद्धेत्वज्ञानहानतः ।। २०५ ।। 
स्वकार्यर्थानुगामित्वं भावनाज्ञानकर्मणाम् ।।
अकार्यकारणात्मत्वात्कैवल्येऽनुगतिः कुतः ।। २०६ ।। 
साक्षादात्मप्रसिद्धौ च नाभ्यासस्तत्फलस्थितेः ।।
ज्ञानाभावादसिद्धौ च क्व न्वभ्यासव्यपेक्षणम् ।। २०७ ।। 
आत्मासामान्यरूपोत्थं ज्ञानमज्ञानमात्मनि ।। 
सकृज्जातं न चेद्धन्ति ज्ञानमेव न तद्भवेत् ।। २०८ ।। 
सम्यग्ज्ञानं यदाश्रित्य तन्मोहोऽपि तदाश्रयः ।।
अबाधितं तमोऽत्राऽऽस्त इत्युक्तिर्जडवक्तृका ।। २०९ ।।
इत्येवमादि यच्चोक्तं पूर्वमेवातिविस्तरात् ।।
तत्कृत्स्नमनुसंधेयं सर्वावकारहनिकृत् ।। २१० ।। 
सर्वमात्मेत्यतः पश्येदात्मानात्मविभागवित् ।।
आत्मा द्रष्टव्य इत्युक्त्या ह्येषोऽर्थोऽत्राभिधीयते ।। २११ ।। 
सर्वमानप्रसक्तौ च सर्वमानफलाश्रयात् ।।
श्रोतव्य इत्यतः प्राह वेदान्तावरुरुत्सया ।। २१२ ।। 
दर्शनस्याविधेयत्वात्तदुषायो विधीयते ।।
वेदान्तश्रवणं यत्नादुपायस्तर्क एव च ।। २१३ ।। 
श्रुतिलिङ्गादिको न्यायः शब्दशक्तिविवेककृत् ।।
आगमार्थविनिश्चित्यै मन्तव्य इति भण्यते ।। २१४ ।।
वस्तुतत्त्वविवक्षेह मन्तव्य इतिशासनात् ।।
योषिदग्न्यादिदृ्ष्टौ हि नैव मन्तव्यताविधिः ।। २१५ ।।  
वेदशब्दानुरोध्यत्र तर्कोऽपि विनियुज्यते ।।
वाच्यवाचकसंबन्धनियमे तस्य हेतुता ।। २१६ ।।
अपरायत्तबोधोऽत्र निदिध्यासनमुच्यते ।।
पूर्वयोरवधित्वेन तदुपन्यास इष्यते ।। २१७ ।। 
श्रवणादिक्रिया तावत्कर्तव्येह प्रयत्नतः ।। 
यावद्यथोक्तं विज्ञानमाविर्भवति भास्वरम् ।। २१८ ।। 
आगमाद्दर्शनं पूर्वमागमाचार्यतो मतिः ।।
त्रयाणामपि संगानाच्छास्राचार्यात्मनां स्थिरम् ।। २१९ ।। 
प्रतिपत्तिः पुरा शाब्दी यावन्न मनुते श्रुतम् ।।
श्रुत्वा मत्वाऽथ तं साक्षादात्मानं प्रतिपद्यते ।। २२० ।। 
अनन्यायत्तविज्ञाने श्रवणादेरुपायतः ।।
जाते नापेक्षते किंचित्प्रतीचोऽनुभवात्परम् ।। २२१ ।। 
साध्यसाधनसंबन्धे शास्रापेक्षैव नापरा ।।
लिङ्गापेक्षाऽनुमेयेऽर्थे नरापेक्षा नरोचिते ।। २२२ ।। 
भिन्नमात्रादिविज्ञाने सापेक्षैव विनिश्चितिः ।।
एकमात्रादिके त्वस्मिन्कः किं कस्मादपेक्षते ।। २२३ ।। 
प्रमाणरूपावष्टम्भात्प्रमा पूर्वं प्रजायते ।। 
पश्चात्प्रमेयनिष्ठैव प्रमेयार्थानुरोधिनी ।। २२४ ।। 
आत्माऽऽत्मानं विजानाति यत्र वाक्यादिमानतः ।।
तत्र मात्रादिसंभेदो न मनागपि लभ्यते ।। २२५ ।। 
पदार्थविषयस्तर्कस्तथैवानुमितिर्भवेत् ।।
वाक्यार्थप्रतिपत्तिस्तु वाक्यादेवाभिजायते ।। २२६ ।। 
आत्मानात्मत्वमात्रं हि लिङ्गाद्वस्तुषु गम्यते ।।
सर्वमानातिवर्त्यात्मा वाक्यादेवावगम्यते ।। २२७ ।।
नन्वकृत्स्नं भवेज्ज्ञानं यद्यात्मैव समीक्ष्यते ।।
केवलोऽनात्मनोऽदृष्टेः प्रतीचोऽन्यस्य वस्तुनः ।। २२८ ।।
नायमन्योऽथवाऽनन्यः प्रत्यगज्ञानजत्वतः ।।
दण्डसर्पादिवद्रज्ज्वां स्वतोऽपूर्वादिमान्यतः ।। २२९ ।। 
यतोऽतो दृष्ट एतस्मिन्प्रत्यगात्मनि केवले ।।
नास्ति ज्ञानमनुत्पन्नं नाप्यध्वस्तं तथा तमः ।। २३० ।। 
प्रत्यङ्भात्रैकयाथात्म्यात्कार्यकारणवस्तुनः ।।
तजज्ञानात्किं तमोऽध्वस्तं किंवाऽज्ञानं वदाऽऽत्मनः ।। २३१ ।। 
अनुवादे यथोक्तानां प्रक्रान्ते दर्शनादिषु ।।
विज्ञानेनेत्यथ कथं निदिध्यासनमुच्यते ।। २३२ ।। 
ध्यानाशङ्कानिवृ्त्त्यर्थं विज्ञानेनेति भण्यते ।।
निदिध्यासनशब्देन ध्यानमाशङ्क्यते यतः ।। २३३ ।। 
विज्ञानोत्पत्तिहेतुत्वं ध्यानादेः प्रागवादिषम् ।।
स्वार्थमेव तु विज्ञानं मुक्तिमात्रफलं स्मृतम् ।। २३४ ।। 
ऐकात्म्याज्ञानविध्वंसव्यतिरेकेण नेष्यते ।।
ऐकात्म्यविज्ञानफलं प्राप्तमेव हि तत्स्वतः ।। २३५ ।। 
यतोऽनवयवेनैव रज्जुसार्पादिवत्तथा ।। 
आत्माऽयं संगतिं याति तन्मोहाध्यस्तरूपिणा ।। २३६ ।। 
आत्मा तत्त्वं विभक्तस्य प्रमात्रादेरनात्मनः ।।
स्वतः सिद्धस्तदज्ञानसमुत्थस्य मृषात्मनः ।। २३७ ।। 
आत्मज्ञानप्रमेयाच्च नान्यस्तज्ज्ञानकृद्यतः ।।
अनन्यमातृमानोऽतः प्रत्यगात्मा तमोपनुत् ।। २३८ ।।
अज्ञानोत्थमनूद्यातो मिथ्याक्लृप्तमशेषतः ।।
इदं ब्रह्मेति वचसा सर्वमात्मेति नोऽवदत् ।। २३९ ।। 
आत्मधीमात्रगम्यार्थाद्यस्तदन्योऽवभासते ।।
तद्दर्शननिषेधार्थं ब्रह्मेत्याह परा श्रुतिः ।। २४० ।। 
समस्तव्यस्तता तस्मान्नैवेह श्रुतिमानतः ।।
अनात्मबुद्धिविषयं यतो यत्नान्निषेधति ।। २४१ ।। 
कार्यात्मा कारणात्मा च द्वावात्मानौ परात्मनः ।।
प्रत्यग्याथात्म्यमोहोत्थै तन्नाशे नश्यतस्ततः ।। २४२ ।। 
अपूर्वानपरोक्तेर्हि कार्यकारणताऽऽत्मनः ।।
कुतः प्रमाणात्संभाव्या कार्यकारणघस्मरे ।। २४३ ।। 
नैतस्माज्जायते किंचिन्नायं जातः कुतश्चन ।।
आत्मेत्येवं श्रुतिर्वक्ति कारणादिनिषेधकृत् ।। २४४ ।। 
ज्ञेयं यत्तत्प्रवक्ष्यामिं यज्ज्ञात्वाऽमृतमश्नुते ।।
अनादिमत्परं ब्रह्म न सत्तन्नासदुच्यते ।। २४५ ।। 
यस्मात्क्षरमतीतोऽहमक्षरादपि चोत्तमः ।।
अतोऽस्मि लोके वेदे च प्रथितः पुरुषोत्तमः ।। २४६ ।। 
यो मामेघमसंमूढो जानाति पुरुषोत्तमम् ।।
स सर्वविद्भजति मां सर्वभावेन भारत ।। २४७ ।। 
इति वेदात्मनः साक्षाद्वचनंं श्रुतिसंमतम् ।। 
सर्वान्तर्यामिणः शौरेर्नोपेक्ष्यं तद्भवादृशैः ।। २४८ ।। 
तत्रैवं सति यो मूढः कार्यकारणदर्शनः ।।
पराङ्मुखं निदध्यात्तमात्माकृत्स्रत्वदर्शिनम् ।। २४९ ।। 
ब्रह्मेति जातिनिर्देशः क्षत्र्रसंनिधिकारणात् ।। 
ब्रह्मजातिः परादध्यादसम्यग्दर्शिनं नरम् ।। २५० ।। 
यदस्ति तन्न जानाति यन्नेहास्ति तदीक्षते ।।
इत्येवमपराधोत्थकोपाविष्टेव बालिशम् ।। २५१ ।। 
कैवल्यात्तं पराकुर्याद्विप्रजातिः पराङ्मुखम् ।।
अजातिब्रह्मतत्त्वं मां योऽयं जात्यात्मनेक्षते ।। २५२ ।। 
किं तेन न कृतं पापं चोरेणाऽऽत्मापहारिणा ।।
योऽन्यथा सन्तमात्मानमन्यथा प्रतिपद्यते ।। २५३ ।।
यो न वेदाऽऽत्मयाथात्म्यं वेद जात्यादिमत्तया ।।
स यद्यतोऽतो जातिस्तं परादध्याज्जडं नरम् ।। २५४ ।। 
सर्वदाऽव्यभिचार्येकं व्यभिचार्यर्थबुद्धिषु ।।
यत्तत्त्वं गम्यते प्रत्यक्तदेवानात्मवस्तुनः ।। २५५ ।। 
अन्तर्मेयबलाज्ज्ञानं प्रत्यङ्भोहजसंश्रयम् ।।
बाधतेऽव्यभिचारित्वाद्व्यभिचारि तमोन्वयम् ।। २५६ ।। 
प्रत्यक्तमोजयाथात्म्यमात्राभिजनहेतुतः ।।
कालादौ तदभावोऽतो न ज्ञानस्यापवादकृत् ।। २५७ ।। 
न बाध्यजव्यपेक्षं हि ज्ञानं बाधकमिष्यते ।।
तयोर्मिथो विरोधित्वात्सम्यग्ज्ञानं तमोपनुत् ।। २५८ ।। 
आत्मानं यो यथा वेत्ति सम्यग्वा यदि वाऽन्यथा ।।
यथादर्शनमेवासौ फलमाप्नोति मानवः ।। २५९ ।। 
इति व्रह्म तमित्यादेः संक्षेपार्थः समीरितः ।।
संसरत्यन्यथाज्ञानात्सम्यग्ज्ञानाद्विमुच्यते ।। २६० ।। 
अपोदितत्वाद्ब्रह्मादिदर्शनस्येति किं पुनः ।।
द्रष्टव्यमित्यतो वक्ति न्विदं ब्रह्मेति नः श्रुतिः ।। २६१ ।। 
प्रत्यक्त्वेन य आभाति प्रत्यग्बुद्धिप्रमाणकः ।।
तावन्मात्रैकयाथात्म्यं ब्रह्मेत्युक्तं प्रतीयताम् ।। २६२ ।। 
एवं श्रोतव्य आत्माऽयं समाप्तः श्रवणे विधिः ।।
अथ मन्तव्य इत्यस्य प्रपञ्चः पर उच्यते ।। २६३ ।। 
नामरूपादिसंभिन्नं जगदेतत्कथं पुनः ।।
आत्मैव सर्वमित्येवं द्रष्टुं शक्यमिहाञ्जसा ।। २६४ ।। 
अव्यावृत्तविसंवादिप्रत्यग्धीव्याप्तिकारणात् ।।
एतद्विरुद्धबुद्धीनामेवमेव हि शक्यते ।। २६५ ।। 
व्यभिचारिषु बोधेषु यो बोधोऽव्यभिचारवान् ।।
तत्प्रमाणार्पितो मेयो ग्रहीतुं शक्यतेऽञ्जसा ।। २६६ ।। 
यथा दुन्दुभिशब्दत्वसामान्यादुत्थितान्पृथक् ।। 
नाऽऽदातुं शक्नुयात्कश्चिद्विशेषानसिकोशवत् ।। २६७ ।। 
तद्वदात्मातिरेकेण नाऽऽत्मीयार्थो मनागपि ।।
यतः समीक्षितुं शक्यस्तेनासौ रज्जुसर्पवत् ।। २६८ ।। 
विशेषैरन्वयो नापि सामान्यान्वयवत्क्वचित् ।।
सामान्यस्याविशेषत्वान्नातः सामान्यधीग्रहः ।। २६९ ।। 
विशेषैरन्वयो नो चेदिभाखुव्वक्तिवन्यिथः ।।
खण्डवत्स्वाद्विशेषादौ यत्सामान्यमितीरितम् ।। २७० ।। 
द्विष्ठत्वादन्वयस्यपि व्याप्यव्यापकयोर्मिथः ।।
व्यतिरेकमतो मुक्त्वा मिथो व्याप्तिर्न सिध्यति ।। २७१ ।। 
प्रत्यग्बोधानिरस्तोऽर्थः प्रत्यग्वन्न हि सिध्यति ।।
न चाभावमुखोऽनात्मा नान्दयेवाप्यतो दृशि ।। २७२ ।। 
प्रत्यङ्भात्रैकरूपत्वादात्मा नानात्मतां स्वतः ।। 
सहते नापि चानात्मा स्वार्थादन्यत्र सिध्यति ।। २७३ ।। 
अनात्मवस्तुनः प्रत्यक्प्रत्यक्त्वान्नातिरिच्यते ।। 
पराङ्नान्वेति चाऽऽत्मानं व्यतिरेकात्मकत्वतः ।। २७४ ।। 
दुन्दुभ्यन्वितशब्दस्य सर्वत्राव्यभिचारतः ।।
षुंस्प्रयत्नादिलब्धात्मव्यभिचारिरवात्मसु ।। २७५ ।। 
उच्चनीचादिभेदेषु मिथः स व्यभिचारिषु ।।
दुन्दुभिध्वनिरेवैकः सर्वत्राव्यभिचारवान् ।। २७६ ।। 
दुन्दुभिध्वनिसामान्यव्यतिरेकेण तेन ते ।।
निरात्मका न शक्यन्ते तद्विशेषाः समीक्षितुम् ।। २७७ ।। 
दुन्दुभिध्वनिरित्येतत्कुतो लब्धं विशेषणम् ।।
दुन्दुर्भर्गहणेनेति लब्धमेतद्विशेषणम् ।। २७८ ।। 
दुन्दुभेस्तु रवा एत इत्येवं ग्रहणे सति ।।
गृहीतास्तद्विशेषाः स्युस्तेषां तादात्म्यकारणात् ।। २७९ ।। 
भेर्याघातग्रहाद्वाऽपि तद्विशेषग्रहो भवेत् ।।
वीरादिरससंयुक्तो दुन्दुभ्याघात उच्यते ।। २८० ।। 
उपलब्धोऽस्ति सन्कुम्भो लम्बोष्ठो देशकालवान् ।।
पूर्वपूर्वातिरेकेण नोत्तरोऽर्थोऽनुभूयते ।। २८१ ।। 
एवं चिदन्वयात्सर्वस्तदध्यस्तः समीक्ष्यते ।।
सामान्यं वा विशेषो वा चिदसंबोधहेतुतः ।। २८२ ।। 
प्रत्यग्रूपस्य संसिद्धौ प्रतीचोऽन्यन्न कारणम् ।।
अनात्मवत्तदप्यात्मविशेषणतया भवेत् ।। २८३ ।। 
कर्तृन्वकञ्चुको यद्वदात्माऽनात्मानमीक्षते ।।
कृटस्थदृष्टिमात्रत्वान्न तथाऽऽत्मानमीक्षते ।। २८४ ।। 
संहतो गम्यतेऽनात्मा प्रत्यक्षेण यथा सदा ।।
गम्यतेऽसंहतस्तद्वदात्मा प्रत्यग्धियाऽऽत्मना । २८५ ।। 
दार्ष्टान्तिकार्थासंभित्तेरेकेनैव कृतार्थतः ।।
दृष्टान्तेन बहूनां तु किमर्थोक्तिरितीर्यते ।। २८६ ।। 
महासामान्य एकस्मिन्विशेषाणामशेषतः ।। 
विलयः स्यात्कथं नाम व्यावृत्तान्वयरूपिणाम् ।। २८७ ।।
महासामान्यदृष्टान्तो दौन्दुभो रव उच्यते ।।
सामान्येतररूपस्य दुन्दुभ्याघात इष्यते ।। २८८ ।। 
बाह्यनिति तथाचोक्तिर्विशेषाणां तु केवलम् ।।
इत्युक्तार्थप्रसिद्ध्यर्थमित्युदाहरणत्रयम् ।। २८९ ।। 
अन्वयव्यतिरेकाभ्यामभाववपुषाऽथवा ।।
सद्धीगम्याद्धिरुग्वस्तु न मानेनावसीयते ।। २९० ।। 
षष्ठ्यर्थासंभवोऽतः स्याद्दूितीयासंभवात्सतः ।।
यथा सति तथा विद्यात्प्रतीच्यनन्यमानके ।। २९१ ।। 
सामान्यभेगरूपाणां विशेषाणामशेषतः ।। 
महासामान्य एकत्र भूयसां स्याद्यथा तथा ।। २९२ ।। 
मिथोभिन्नपदार्थानां नामरूपक्रियात्मभिः ।। 
स्थूलाद्यनभिसंबन्धे कार्यकारणरूपिणाम् ।। २९३ ।। 
सूक्ष्मताव्यापिते ज्ञेये भूम्यादेरुत्तरोरम् ।।
प्रत्यगात्मावसानेषु पूर्वपूर्वप्रहाणतः ।। २९४ ।। 
नामादीनि च तत्त्वानि प्राणान्तानि तथाऽऽत्मनि ।।
पूर्वपूर्वप्रहाणेन यान्त्यस्तं केवलाद्वये ।। २९५ ।। 
दृष्टान्तत्रितयं तावत्स्थितिकाल उदाहृतम् ।।
मदृासामान्यवत्प्रत्यक्सर्वानात्माप्ययः स्वतः ।। २९६ ।। 
स्थितिकाले यथैकात्म्यं शक्यते ज्ञातुमञ्जसा ।।
यथोक्तन्यायतस्तद्वदुत्पत्तावपि शक्यते ।। २९७ ।। 
धूमार्चिर्विस्फुलिङ्गादि यथापूर्वे विभागतः ।।
अग्निरेव न धूमादिभेदः कश्चन लक्ष्यते ।। २९८ ।। 
प्राणलोकादिरप्येमनात्मा प्राग्विभागतः ।।
अपूर्वानपरान्तप्रत्यगात्मैव केवलः ।। २९९ ।। 
एकजातौ हि भिक्तनां शब्दानां शब्द एव तु ।।
दृष्टमैक्यं न भिन्नानां भिन्नजातौ तथेति चेत् ।। ३०० ।। 
धूमादिभेदभिन्नानां यथैक्त्वं विभावसौ ।।
नामरूपादिभिन्नानामैकात्म्यं तद्वदात्मनि ।। ३०१ ।। 
बोधाविशेषादथवा भेद एव न विद्यते ।।
कार्यकारणयोस्तत्त्वमुभयोरविलक्षणम् ।। ३०२ ।। 
स्वार्थसाधनायत्नादीननपेक्ष्योत्सृजे्द्यथा ।।
धूमादीन्हुतभुक्तद्वत्प्राणादीन्प्रत्यगीश्वरः ।। ३०३ ।। 
श्रोतव्यः श्रुतिवाक्येभ्य इत्यत्राऽऽशङ्क्यते यतः ।।
प्रयत्नानन्तरः शब्दोऽनित्यः कुम्भादिवद्भवेत् ।। ३०४ ।। 
इत्यस्य परिहारार्थं निःश्वासोदाहृतिस्त्वियम् ।।
अप्रयत्नोत्थितो वेदो नित्यः स्याद्व्योमवत्स्वतः ।। ३०५ ।। 
अबुद्धिपूर्वकत्वाच्च यथावस्त्वनुरोध्यपि ।।
बुद्धिवन्नाप्रमाणत्वं वेदस्येहोपपद्यते ।। ३०६ ।। 
सर्वथा यदनेनोक्तं तच्छ्रद्धेयं बुभूषता ।।
भानुप्रकाशवच्छब्दो नित्योऽयं न तु कृत्रिमः ।। ३०७ ।।
पर एवाऽऽत्मनाऽऽत्मानं प्रतिपाद्य नरं श्रुतिः ।।
कार्यकारणवत्पीत्वा स्वात्मनैवावतिष्ठते ।। ३०८ ।। 
वेदामात्वप्रसक्तौ वा सर्वमात्मेतिवाक्यतः ।।
वेदामात्वापनुत्तयर्थं स यथेत्यागमः परः ।। ३०९ ।। 
तदयुक्तं पुमर्थस्य तदुक्त्यैव समाप्ततः ।।
सर्वोपायोऽनुपायः स्यादुपेयावसितौ यतः ।। ३१० ।। 
स्वोपेयार्थप्रसिद्धौ च नोपायानामुपायता ।।
न चोत्सर्गापवादोऽपि साक्षाद्वेदग्रहश्रवात् ।। ३११ ।। 
बालोन्मत्तोक्तिवच्चाहं वक्तुं दूषणमादरात् ।।
जिह्नेमि बहुशोऽत्रोक्तौ तस्मादेवोपरम्यते ।। ३१२ ।। 
ऋग्वेदादिगिरोच्यन्ते ऋग्यजुःसामलक्षणाः ।।
अथर्वाङ्गिरसस्तद्वन्मन्राः स्युर्ब्राह्मणोद्धृताः ।। ३१३ ।। 
इतिहासादिसंभेदभिन्नं ब्राह्मणमेव तु ।।
ग्राह्यमत्र प्रसिद्धस्तु नेतिहासादिरिष्यते ।। ३१४ ।। 
अभिधेयार्थजन्मापि ह्यभिधासंभवोक्तितः ।।
द्रष्टव्यं नाभिधानं स्यादभिधेयमृते क्वचित् ।। ३१५ ।। 
मत्रब्रह्मणयोर्वेदनामधेयत्वकारणात् ।।
ऋग्वेदादिगिरा तस्मान्मन्त्रब्राह्मणयोर्ग्रहः ।। ३१६ ।। 
यथासिद्धमितिहासपुराणाद्यपि गृह्यते ।।
लोकप्रसिद्धिमुल्लङ्ध्य यतोऽन्याय्योऽन्यथाग्रहः ।। ३१७ ।। 
इतिहासपुराणाभ्यां वेदं समुपबृंहयेत् ।।
इत्यादिमनुनाऽप्युक्तं कथं तत्त्यागमर्हति ।। ३१८ ।। 
इतिहासपुराणादेर्वेदमूलत्वकारणात् ।।
प्रामाण्यं नान्यथा तस्य प्रामाण्यमुपपद्यते ।। ३१९ ।। 
प्रत्यक्षवेदवचनविरुद्धं तेषु यद्वचः ।।
बुद्धवाक्यादिवत्तादृक्त्याज्यं श्रुतिविरोधतः ।। ३२० ।। 
न चेश्वरातिरेकेण कश्चित्स्रष्टाऽभ्युपेयते ।। 
इतिहासपुराणादेस्तदन्यस्येह कार्यतः ।। ३२१ ।।
कारणत्वं प्रमाणेन यस्य साक्षाद्विनिश्चितम् ।।
अपि तत्कार्यकर्तृत्वे तदेवाभ्युमगम्यते ।। ३२२ ।। 
बीजमेवाङ्कारदीनां यथा कारणमिष्यते ।।
अङ्कुराद्यात्मना तद्वद्बीजमेव तु कारणम् ।। ३२३ ।।
आद्यन्तयोर्यतो बीजं प्रत्यक्षेणावसीयते ।।
तस्मात्तन्मध्यकार्येषु बीजमेवास्तु कारणम् ।। ३२४ ।। 
न च वेदोक्तितो वेदः श्रद्धेयार्थ इहेष्यते ।।
किंत्वमानत्वहेतूनां वेदावाक्येष्वसंभवात् ।। ३२५ ।। 
प्रामाण्यं वेदवाक्यानां न च मानान्तराश्रयात् ।।
अक्षादेरपि मानत्वं यथोक्तादेव कारणात् ।। ३२६ ।। 
प्रज्ञानव्यतिरेकेण यथैव स्थितिसर्गयोः ।।
वस्त्वन्तरं न संभाव्यं प्रलयेऽपि तथोच्यते ।। ३२७ ।। 
विभिन्ननामरूपाणां सरितां सगरो यथा ।।
अभिन्ननामरूपैकः प्रलयोऽयनमेकता ।। ३२८ ।।
स्पर्शादिज्ञानभेदानां त्वगाद्येकायनं तथा ।।
स्वान्ते त्वगादयस्तद्वद्बुद्धौ च मनसस्तथा ।। ३२९ ।।
कर्मक्षयात्तथा बुद्धिः कारणत्वेन तिष्ठति ।।
एष साधारणस्तावत्प्रलयोऽबुद्धिपूर्वकः ।। ३३० ।। 
प्रत्यग्याथात्म्यविज्ञानाद्वस्तुवृत्तानुरोधतः ।।
प्रलयोऽज्ञानविध्वंसाद्यस्त्वसौ बुद्धिपूर्वकः ।। ३३१ ।।
अब्धिरेकायनं यद्वत्सर्वासां सरितां तथा ।।
त्वगगोचराणां स्पर्शानां त्वगेवैकायनं परम् ।। ३३२ ।। 
स्पर्शशब्देन विषयस्त्वग्ग्राह्योऽत्राभिधीयते ।। 
तथा गन्धादिशब्देन घ्राणादिविषयो मतः ।। ३३३ ।। 
गन्धादिसंहतिः पृथ्वी रसान्तानां तथा जलम् ।।
तेजस्रयाणां वायुस्तु द्वयोरेकात्मकं नभः ।। ३३४ ।।
एवं लक्षणतः पञ्च भूतान्येतानि निर्दिशेत् ।।
मूर्तामूर्ताविष्करणं गुणाविष्कृतिरिष्यते ।। ३३५ ।। 
संहतोक्तविशेषाणां भूतानां कारणात्मता ।।
तत्र स्पर्शग्रहेणैव वायोरंशोऽत्र गृह्यते ।। ३३६ ।। 
तेजसस्तु तृतीयांशश्चतुर्थोऽपां तथा भुवः ।।
पञ्चमस्तद्गुणैर्भेदस्तथा स्पर्शे समीक्ष्यताम् ।। ३३७ ।। 
गन्धादिषु तथा योज्यो भेदोऽयं गुणभेदतः ।।
पृथिव्यंशस्य बाहुल्यात्कर्कशः स्पर्श उच्यते ।। ३३८ ।।
शीतश्च पिच्छिलश्चापां बाहुल्यात्स्पर्श इष्यते ।। 
भूयस्त्वात्तजसश्चोष्णः सुकुमारस्तथा मरुत् ।। ३३९ ।। 
बाहुल्यादिति विज्ञेयो यथोक्तगुणसंश्रयात् ।।
ध्वस्ताशेषविकारस्य ब्रह्मणोऽविद्ययाऽऽत्मनः ।। ३४० ।। 
स एष परिणामः स्यात्तेजोबन्नाद्युपक्रमः ।।
स्वर्शनाद्यात्मनाऽत्यन्तं परं काठिन्यमागतः ।। ३४१ ।। 
उद्भूतस्पर्शविज्ञानस्त्वचा तस्य समागमात् ।।
स्पर्शभेदपरिज्ञानं ततोऽभिव्यज्यते दृशेः ।। ३४२ ।। 
स्पर्शादिभेदविज्ञानं स्यादचेतनमेव तु ।।
स्पर्शादिवत्परार्थत्वात्स्वार्थं तन्न तु साक्षिवत् ।। ३४३ ।। 
अतीव कठिनं ज्ञानं त्वचातोऽस्य समागमात् ।।
मनसा तस्य संयोगे ततः स्वच्छैव धीर्भवेत् ।। ३४४ ।। 
ततोऽपि सूक्ष्मं विज्ञानं बुद्धिसंयोगजं भवेत् ।। 
यावद्रुधिरसंव्याप्तिः शरीरे तावदेव तु ।। ३४५ ।।
बुद्धेः सामान्यवृत्त्येह व्याप्तिरादेहसंक्षयात् ।।
चैतन्याभासवत्प्रणस्तां बृत्तिं व्याप्य तिष्ठति ।। ३४६ ।। 
अकार्यकारणस्त्वात्मा तमपह्नुत्य तिष्ठति ।।
कण्टकादिसमायोगे शरीरे विक्रिया यदा ।। ३४७ ।। 
तदाऽधर्मादितो दुःखं विक्रियातोऽभिजायते ।। 
देहैकदेशगं दुःखं विशिनष्टि स्वदेशगाम् ।। ३४८ ।। 
धियं तद्देशदुःखित्वाद्दुःखित्वं जायते धियः ।।
तस्यावच्छित्तये वृत्तिर्दुःखभूत्यैव जायते ।। ३४९ ।। 
भोक्तृभोग्याभिसंबन्धस्तन्निमित्तोऽयमात्मनः ।।
बुद्धेः सेयमहंवृत्तिर्दुःखावच्छेदिनी सती ।। ३५० ।।
परिच्छिनत्ति बोद्धारं बोद्धाऽप्याभासमात्मनः ।। 
न बहिर्विक्रियां मुक्त्वा देहेऽहंवृत्तिसंभवः ।। ३५१ ।। 
स्वस्थेन्द्रियमनोबुद्धेर्नैवाहमिति वीक्ष्यते ।। 
पुत्राभिमानजे त्वस्मिन्न देहांशविशिष्टता ।। ३५२ ।। 
तत्तद्वस्तु समुद्धिश्य दुःखित्वं तत्र मानिनः ।।
अज्ञानादभिमानोऽयंं बुद्ध्यादौ विषयावधौ ।। ३५३ ।। 
न तु निःसङ्गकूटस्थप्रतीचः स्यादहंमतिः ।। 
न कार्यप्रलयो दृष्टो यस्मादन्यत्र कारणात् ।। ३५४ ।।
त्वगारम्भकसामान्यं त्वग्गिराऽतोऽत्र गृह्यते ।।
कार्यत्वान्नेन्द्रियेष्वेव विषयप्रलयो भवेत् ।। ३५५ ।। 
न मृदोऽन्यत्र कुम्भादेः शरावे प्रलयो यतः ।।
तस्मात्त्वगादयः शब्दास्त्वगाद्यरम्भकाभिधाः ।। ३५६ ।। 
सर्वत्र प्रतिपत्तव्या नान्यत्र प्रलयो यतः ।।
गन्धशब्देन कृत्स्राऽपि पृथिवी परिगृह्यते ।। ३५७ ।। 
यदि वा परभागोऽस्या गन्धस्यानेकभेदतः ।।
गन्धो गुरुः क्षितिप्रायो ह्लादी शीतोऽप्प्रधानतः ।। ३५८ ।। 
तेजोभूयस्तया तीक्ष्णो लघुर्वायुप्रधानतः ।।
शान्तोऽथ विशदो व्यापी स्याद्व्योम्नोऽथ प्रधानतः ।। ३५९ ।। 
पार्थिवाप्यांशयोस्तेजः परिक्लेदात्तथाऽधमः ।।
दुर्गन्धो जायते गन्धः पापकर्मप्रबोधतः ।। ३६० ।। 
समांशपरिणामे तु सुरभिर्जायते शुभः ।।
पुण्यकर्मप्रयुक्तः सञ्जन्तोरासङ्गकृत्तथा ।। ३६१ ।। 
रसरूपरवेष्वेवं यथोक्तं प्रतिपादयेत् ।।
प्रधानगुणभावेन गुणानां भूरिरूपता ।। ३६२ ।। 
असाधारणगन्धादिग्राहकत्वानुमानतः ।।
ग्राह्यभूतप्रधानत्वं घ्राणादिष्वपि निर्दिशेत् ।। ३६३ ।। 
स्वग्राह्यार्थसजातीयमिन्द्रियं स्यात्प्रदीपवत् ।।
रूपस्यैवावभासित्वान्न चेत्स्याच्छ्रोत्ररूपवत् ।। ३६४ ।। 
न चेदर्थसजातीयं सर्वार्थग्रहणं भवेत् ।।
एकैकस्येन्द्रियस्तेह, मनोबुद्ध्योर्यथा तथा ।। ३६५ ।। 
सर्वभूतात्मकत्वात्तु सर्वार्थग्रहणं तयोः ।।
मनोबुद्ध्योरिति ज्ञेयमन्यथा तदसंभवात् ।। ३६६ ।। 
त्वगादिज्ञानशक्तीनां बुद्धिः सामान्यमुच्यते ।। 
प्राण एव क्रियाशक्तिसामान्यं तद्वदुच्यते ।। ३६७ ।।
शब्दादिभोगसिद्ध्यर्थे श्रोम्राद्या ज्ञानशक्तयः ।।
तद्वत्कर्मोपभोगार्थं वागाद्याः कर्मशक्तयः ।। ३६८ ।। 
यथोक्तशक्तिविक्षेपो मनोबुद्धिपुरःसरः ।।
संकल्पाध्यवसायाभ्यां तयोर्भेदोऽपि च द्विधा ।। ३६९ ।।
योग्योन्द्रियस्य या यस्य ततोऽन्यत्रापि लक्षिता ।।
वृत्तिस्तस्यैव सा ज्ञेया न स्वभावविपर्ययः ।। ३७० ।। 
एवं ज्ञानक्रियाशक्तिविक्षेपाज्जगदात्मनः ।।
करणायतनत्वाय देहाविर्भूतिरात्मनः ।। ३७१ ।। 
एवं च सति यद्यस्मात्कार्यमाविरभूत्पुरा ।।
तत्तु तत्रैव विलयं कार्यमेति स्वकारणे ।। ३७२ ।।
मूलकारण एवैषां विलयो भवेत् ।।
तत्कारणत्वात्कार्याणां न तु कार्यान्तरे लयः ।। ३७३ ।। 
पिण्डादिष्वेव प्रात्यक्ष्याद्दटादीनां लयादियम् ।।
भ्रान्तिः पूर्वेषु कार्येषु लयोऽयमिति मोहतः ।। ३७४ ।।
एवं त्वगादिवाच्यासु स्पर्शादीनां यथायथम् ।।
स्पर्शादिमात्रासु लयस्तासामपि लयस्तथा ।। ३७५ ।। 
मनोविषयसामान्ये तस्यापि प्रलयो धियः ।।
स्वगोचरैकसामान्ये सरितां सागरे यथा ।। ३७६ ।। 
बुद्धेर्विषयविज्ञानसामान्यमपि चाऽऽत्मनि ।।
परस्मिल्लँयविक्षेपरहितेऽपरिणामिनि ।। ३७७ ।। 
वदनादिस्वसामान्यविषयेषु तथा लयः ।।
कर्मेन्द्रियाणां सर्वेषां तत्सामान्येषु पञ्चसु ।। ३७८ ।। 
परिस्पन्दः प्रकाशश्च ज्ञानशक्तिषु विद्यते ।।
केवलस्तु परिस्पन्दः कर्मशक्तिषु निष्प्रभः ।। ३७९ ।। 
सर्वोऽप्येष परिस्पन्दो बुद्धीन्द्रियसमाश्रयः ।।
प्राणात्मक इति ज्ञेयो हन्तास्यैवेति च श्रुतेः ।। ३८० ।। 
पड्वीशशङ्कदृष्टान्तात्प्राणस्यैव तु शक्तयः ।।
कर्मेन्द्रियाणि सर्वाणि तथा बुद्धीन्द्रियाण्यपि ।। ३८१ ।। 
आपीतकरणग्रामे पुंसि स्वात्मन्यवस्थिते ।।
तथा प्राणाग्नयः शुद्धा जाग्रतीति श्रुतेर्वचः ।। ३८२ ।। 
सहैव कर्मशक्त्याऽतो ज्ञानशक्तिर्विलीयते ।।
प्राणात्मनि श्रुतिश्चाऽऽह कस्मिन्निति च सादरा ।। ३८३ ।। 
साधारणोऽयं विलयः समानान्तोऽभिधीयते ।।
स्वहेतुमात्रसंसर्गान्नायमात्यन्तिको लयः ।। ३८४ ।।
ज्ञानशक्तिक्रियाशक्तिविभुत्वात्परमक्षरम् ।।
व्युह्याऽऽत्मानं जगत्त्वेन स्वात्मन्येव समूहति ।। ३८५ ।। 
निरुह्येति तथा श्रुत्या कारणात्माऽभिधीयते ।।
अत्यक्रामदिति त्वस्य निर्वीजावस्थतोच्यते ।। ३८६ ।। 
यत एवमतोऽशेषज्ञानशक्तिलयात्परम् ।।
सर्वकार्योपसंहारी प्राण एकोऽवतिष्ठते ।। ३८७ ।। 
प्राणोऽपाने तथाऽपानो व्यानात्मनि विलीयते ।। 
व्यानोऽप्युदानमप्येति ह्युदानोऽपि समानगः ।। ३८८ ।। 
कारणात्मैव जगतः समानोक्त्याऽभिधीयते ।।
सर्वसाधारणः सोऽयं प्राकृतः प्रलयो मतः ।। ३८९ ।। 
प्रज्ञानघनताऽप्यस्य न बुद्धिप्रज्ञयोच्यते ।।
प्रत्यक्प्रज्ञोत्थिताभाससंबन्धात्प्राज्ञ उच्यते ।। ३९० ।। 
यन्निमित्तं प्रमाणानि प्रामाण्यमिह बिभ्रति ।।
तदविज्ञातयाथात्म्यमेतत्कारणमुच्यते ।। ३९१ ।। 
यस्मिञ्ज्ञाते भवेज्ज्ञातं जगदेतच्चराचरम् ।।
अज्ञाते च तथाऽज्ञातमेतदेव तदुच्यते ।। ३९२ ।।
नन्विह प्रलयः श्रुत्या विषयस्यैव भण्यते ।।
करणस्य तु नैवोक्तस्तत्कस्मादिति भण्यते ।। ३९३ ।। 
स्वगोचरसजातीयं करणं मन्यते श्रुतिः ।।
विषयस्य लयोक्त्याऽन्तःकरणप्रलयोक्तता ।। ३९४ ।। 
एवं मन्तव्य आत्माऽयं तर्कतः प्राग्यथोदितः ।।
दुन्दुभ्याद्युक्तदृष्टान्तन्यायमर्गेण यत्नतः ।। ३९५ ।। 
आत्मसामान्यसंभूतिलयहेतुसमाश्रयात् ।।
आत्मैव सर्वमित्येष प्रतिज्ञार्थः समर्थितः ।। ३९६ ।। 
स्वाभाविकोऽयं प्रलय इति पौराणिका जगुः ।। 
बुद्धिपूर्वस्तु विलयः सम्यग्ज्ञानैकपूर्वकः ।। ३९७ ।। 
शक्तिमात्रात्मना स्थानं कार्याणां यत्स्वकारणे ।।
इत्यनात्यन्तिकलयो भूयोजन्मकृतक्षणः ।। ३९८ ।। 
अतीतानागतेहत्यजन्मनाशादिहेतुनुत् ।।
यस्तु धीपूर्वको ध्वंसस्तदर्थेयं परा श्रुतिः ।। ३९९ ।। 
यथोक्तवस्तुसिद्ध्यर्थं दृष्टान्तोऽयमिहोच्यते ।।
यथा सैन्धवखिल्योऽस्तः स्वयोनावुदधाविह ।। ४०० ।। 
कठिनोदकविलयमनु खिल्यो विलीयते ।।
विलीनस्याद्भ्य उद्धत्य ग्रहणाय न कश्चन ।। ४०१ ।। 
निपुणोऽपि नरः शक्तः खिल्यरूपेण पूर्ववत् ।।
सामद्ररूपान्नान्येन ग्रहीतुं कश्चन क्षमः ।। ४०२ ।। 
आददीत समुद्राम्भस्तं जिघृक्षुर्यतो यतः ।।
ततस्तनस्तल्लवणं वेत्ति खिल्यं न कुत्रचित् ।। ४०३ ।। 
सामुद्रमम्भः खिल्यत्वं याति भानुविपाकतः ।।
सिन्धोरायातः स यतस्तस्मात्सैन्धव उच्यते ।। ४०४ ।। 
असंभिन्नस्वावयवः खिल्यः सोऽथ निगद्यते ।।
सोऽयं सैन्धवखिल्योऽस्तो यथैवेह महोदधौ ।। ४०५ ।। 
तेजो विरोधिनीं प्राप्य प्रकृतिं विजहात्यथ ।।
तेजोवियोगात्काठिन्यं ध्वस्ती भवति तद्धनम् ।। ४०६ ।। 
काठिन्यकारणध्वस्तौ खिल्यस्येह महोदधौ ।।
कठिनोदकविध्वंसमनु खिल्यो विलीयते ।। ४०७ ।। 
यदेवाकृत्रिमं रूपं तदेवास्यावशिष्यते ।।
तेजोवयवसंबन्धसमुत्थं विनिवर्तते ।। ४०८ ।। 
तेजआद्यभिसंबन्धः कारणं खिल्यरूपिणः ।।
तद्भावभावतस्तस्य तद्ध्वस्तौ ध्वंसतस्तथा ।। ४०९ ।।
एवं वा अर इत्यस्य कार्यकारणरूपतः ।।
प्रतीचो वास्तवं वृत्तं विरुद्धमभिधीयते ।। ४१० ।। 
अव्यावृत्ताननुगतब्रह्मत्वप्रतिपत्तये ।।
महदित्यभिधानं स्यात्कौटस्थ्यार्थं च भूतगीः ।। ४११ ।। 
वास्तवं वृत्तमाश्रित्य प्रतीचः प्राक्प्रबोधतः ।।
स्वतःसिद्धस्य विज्ञप्त्यै महदित्यादि भण्यते ।। ४१२ ।। 
कारणस्य निषेधोक्तिरनन्तमिति यद्वचः ।।
अपारमिति कार्यस्य, पारः कार्यस्य कारणम् ।। ४१३ ।।
कारणस्य तथा कार्यमन्तोऽनादेः प्रसिद्धितः ।।
जात्यन्तरनिषेधाय विज्ञानघनगीरपि ।। ४१४ ।।
क्षेत्रज्ञाकाशयोरेवं कार्यकारणसंगतिः ।।
अब्धिस्थानीयमैकात्म्यं प्राप्योक्तेर्विनिवर्तते ।। ४१५ ।। 
कार्यकारणविध्वस्तौ ब्रह्मैकात्म्यप्रबोधतः ।।
न विशेषात्मलाभोऽस्ति खिल्यस्येव महोदधौ ।। ४१६ ।। 
तेजःसंबन्धमासाद्य यथाऽम्भः खिल्यतामगात् ।।
तथैवाज्ञानभूतेभ्यः परः क्षेत्रज्ञतां ययौ ।। ४१७ ।।
कार्यात्माऽपचयं मच्छन्यत्र निष्ठां निगच्छति ।।
तानि भूतान्यविद्येते प्राहुस्रय्यन्तनिष्ठिताः ।। ४१८ ।।  
परः कारणकार्येभ्य आत्मा पूर्णत्वकारणात् ।।
एतेभ्योऽविद्याभूतेभ्यः कार्यकारणतामगात् ।। ४१९ ।। 
यतोऽविद्यैव तद्धेतुस्तदुच्छित्तावतो न सन् ।।
कार्यकारणभेदोऽयं ब्रह्मास्मीतिप्रबोधतः ।। ४२० ।। 
तस्मिन्ध्वस्तेऽथ संबोधात्केवलैकात्म्यशेषतः ।।
विेशेषसंज्ञा नास्त्यस्य पूर्णप्रज्ञप्तिमात्रतः ।। ४२१ ।। 
अविचारितसिद्धीनि यान्यविद्येत्यवादिषम् ।।
एतेभ्यो हेतुभूतेभ्यो भूतेभ्योऽकोर्यकारणः ।। ४२२ ।।
कार्यकारणवद्रूपं समुत्थायेति शब्द्यते ।।
अविद्यासंगतेरस्य जायतेऽनेकरूपवान् ।। ४२३ ।। 
चेतनाचेतनाभास आत्मानात्मत्वलक्षणः ।।
कार्यकारणरूपेण मिथोपेक्षाश्रयं तमः ।। ४२४ ।। 
कार्यकारणतां यात आत्माऽप्येवं तमोवशात् ।।
स्वाभासैर्बहुतामेति मनोबुद्ध्याद्युपाधिभिः ।। ४२५ ।। 
तमोहेतु समुत्थानं न वेद्मीत्यग्रहात्मकम् ।।
मिथ्याज्ञानं तमः कुर्वदीदृगेव करोति तत् ।। ४२६ ।। 
अविद्याकार्यबुद्धिस्थप्रत्यगाभासरूपवत् ।। 
बोद्धेत्यादिसमुत्थानं भण्यते परमात्मनः ।। ४२७ ।। 
श्रोता स्प्रष्टेतिरूपः स्यात्तथैवेन्द्रियवृत्तिभिः ।।
दुःखी गौरो द्विजश्चेति शरीरोत्थानतः परः ।। ४२८ ।। 
धनी गोमान्दरिद्रो वा धनाद्यर्थात्मसंगतेः ।।
अतद्वानपि संमोहद्यथोक्तात्मकतामगात् ।। ४२९ ।। 
प्रत्यग्याथात्म्यमोहोत्था विरिञ्चोपक्रमा मृषा ।। 
क्षेत्रक्षेत्रज्ञभेदेन ह्या स्थाणोरुत्थितिर्दृशेः ।। ४३० ।। 
यथावस्तु यदा बोधो वेदान्तोक्तिश्रुतेर्भवेत् ।।
तदा नश्यन्ति भूतानि येभ्यः क्षेत्रज्ञतां गतः ।। ४३१ ।। 
स्वरूपलाभमात्रेण सम्यग्बोधोऽखिलं तमः ।।
यतो हन्ति ततो नासावभ्यासं प्रति वीक्षते ।। ४३२ ।। 
व्यङ्ग्येष्वर्थेषु नाऽऽवृत्त्या व्यञ्जको हन्ति तत्तमः ।।
व्यञ्जकस्य स्वभावोऽयं न प्रयोगमपेक्षते ।। ४३३ ।। 
मोहतत्कार्यनीडो यस्तस्याज्ञानसमन्वयात् ।।
प्रत्यगात्माऽपि तद्ब्रह्म परोक्षमभवन्मृपा ।। ४३४ ।। 
तद्वदद्वयतत्त्वोऽपि तदसंबोधहेतुतः ।।
आत्मा संसारितां यातो यथा कार्प्ण्यं वियत्तथा ।। ४३५ ।। 
आत्मनो ब्रह्मता यस्माद्ब्रह्मणोऽप्यात्मता स्वतः ।।
तमोमात्रान्तरायत्वात्तद्ध्वस्तवेव साऽऽप्यते ।। ४३६ ।। 
सर्वमात्मेतिसम्यग्धीजन्मनैवाखिलं तमः ।।
ध्वंसमेति ततः संज्ञा नाविद्योत्थाऽवशिष्यते ।। ४३७ ।। 
सदोत्पन्नाऽऽत्मनि मितिरुत्पाद्याऽकारणादिधीः ।।
कारणादिधियः पूर्वं प्रतीचि ब्रह्मधीस्ततः ।। ४३८ ।। 
अपास्ताशेषभेदस्य यद्रूषं भेदवद्गतम् ।।
तज्ज्ञानेनैव तज्ज्ञातं तदन्यानवशेषतः ।। ४३९ ।। 
अहेतुफलरूपेण प्रतीचा तद्विलक्षणम् ।।
कार्यकारणवज्जग्ध्वा द्रष्टैवैकोऽवशिप्यते ।। ४४० ।। 
प्रत्यङ्भात्रेक्षणादात्ममोहतज्जनिराकृतेः ।।
असंभवाद्द्वितीयस्य स्यामपूर्वादिमानहम् ।। ४४१ ।। 
व्यपेततमसस्तत्त्वमागमापायसाक्षिणः ।।
ज्ञानेन गम्यते साक्षात्तावन्मात्रानुरोधिना ।। ४४२ ।। 
दृष्टिमात्रात्मयाथात्म्यात्कार्यकारणवस्तुनः ।।
नाज्ञातं किंचिदप्यस्ति नानपास्रं तमोऽप्यतः ।। ४४३ ।। 
क्षेत्रज्ञेश्वरभेदेन संज्ञा नैवेह विद्यते ।।
तद्धेतौ तमसि ध्वस्ते कुतः संज्ञाऽनिमित्ततः ।। ४४४ ।। 
संज्ञा प्रेत्याऽऽत्मनो नास्तीत्येतच्छ्रुत्वा त्वचूचुदत् ।।
शङ्कमानाऽऽत्मनो नाशं मैत्रेयी पतिमादरात् ।। ४४५ ।।
विज्ञानैकघनोक्त्या च निःसंज्ञवचसा तथा ।। 
उक्त्योर्मिथोविरुद्धत्वादात्मा मोमुह्यते मम ।। ४४६ ।। 
अविरुद्धं सुविस्पष्टं मया तुभ्यं प्रभाषितम् ।।
स्वापराधात्तु मद्वाक्यं विरुद्धार्थं त्वमीक्षसे ।। ४४७ ।। 
विज्ञानैकघनोक्त्याऽहं कृत्स्नैकात्म्यं तवाब्रुवम् ।।
संज्ञानाशेन चाविद्याहेतूत्थापह्नुतिं तथा ।। ४४८ 
विशेषसंज्ञा याऽस्याभूद्विज्ञानात्मादिलक्षणा ।।
सम्यग्धीध्वस्तमोहस्य सा कृत्स्ना विनिवर्तते ।। ४४९ ।। 
यत्त्वपारमनन्तं च वास्तवं ज्ञानमात्मनः ।।
कूटस्थं तत्स्वतः सिद्धेस्तत्कस्माद्विनिवर्तते ।। ४५० ।। 
इतीममर्थं भार्यायै याज्ञवल्क्योऽभ्यभाषत ।। ४५१ ।। 
कार्यकारणनाशेऽपि स्वतःसिद्धमनन्यमम् ।।
यद्वस्तु तदलं स्वात्मसंवित्त्यै निरपेक्षतः ।। ४५२ ।। 
यत्राज्ञातात्मतत्त्वात्माऽविद्यासंवीतशेमुषिः ।।
तत्र मिथ्याग्रहग्रस्तो द्रष्ट्टदृश्यादिभेदधीः ।। ४५३ ।। 
यत्राज्ञातात्मयाथात्म्यस्तत्तमोपिहितेक्षणः ।।
तत्राविद्यन्थबुद्ध्यादिगुणभूतात्मविन्नरः ।। ४५४ ।। 
अविद्यामात्रशेषत्वं जगतः प्रागवादिपम् ।।
नर्तेऽविद्यां कार्यमिदं हीति हेतावतः पदम् ।। ४५५ ।। 
सतोऽभिव्यञ्जकं मानं स्वभावोऽयं मितेर्भवेत् ।। 
अविद्यायाः स्वाभावोऽयं यदसत्करणं मृषा ।। ४५६ ।। 
उक्तहेत्वर्थदीप्येतद्धीति तस्य निपाततः ।। 
द्वीतं द्विधेतमेकं सत्तद्भावो द्वैतमुच्यते ।। ४५७ ।। 
उपमार्थ इवेत्येतद्भवतीति क्रियापदम् ।।
तत्रैवाविद्यावस्थायां संज्ञेयं युज्यते मृषा ।। ४५८ ।। 
ननु द्वैतमिवेत्येतदुपमानं कथं भवेत् ।।
द्वैतं वस्तु न चेदस्ति सर्वस्यैकात्म्यमात्रतः ।। ४५९ ।। 
नैष दोषो यतो दृष्ट एकस्मिन्नपि वस्तुनि ।।
उपमेयोपमाभावो दिग्धीरिव विहायसि ।। ४६० ।।
रामरावणयोर्युद्धं रामरावणयोरिव ।।
यथा प्रसिद्धो जगति तथैवेहापि गम्यताम् ।। ४६१ ।। 
अद्वैतात्परमार्थाद्वा मायाद्वैतमपीष्यते ।।
तेनोपमार्थसंसिद्धेर्यथा स्वप्नेन्द्रजालयोः ।। ४६२ ।। 
मिथ्येव भाति सत्योऽपीत्यपि लोकेऽभिधीयते ।।
मिथ्याभावो न नास्तीति वक्तुं कश्चिदपि क्षमः ।। ४६३ ।। 
समस्तव्यस्ततारूपं यो वक्तीहाऽऽत्मनः श्रुतेः ।।
तत्पक्षस्य निषेधोऽयं यत्र हीत्यादिनोच्यते ।। ४६४ ।। 
तस्यामविद्यावस्थायां स्वप्नावस्थां गतो यथा ।।
घ्रातेतरः सन्नितरं गन्धं घ्राणेन जिघ्रति ।। ४६५ ।। 
घ्रातृघ्रेयाभिसंबन्धाद्ध्राणाद्याहृतिरिष्यते ।। 
जिघ्रतीत्यपि निर्देशः क्रियातत्फलयोर्भवेत् ।। ४६६ ।। 
उत्तरेष्वपि वाक्येषु योजनेयं यथोदिता ।।
प्रत्यगज्ञानमात्रोत्यं ग्राहकाद्यत्र भण्यते ।। ४६७ ।। 
क्रियाकारकसंज्ञाया विषयोऽयं समीरितः ।।
अतोऽविद्यासमुच्छित्तावियं संज्ञा निवर्तते ।। ४६८ ।। 
विज्ञानघन इत्युक्तेर्विषयोऽयमथोच्ये ।।
यत्र वा इति वाक्येन ध्वस्ताविद्ये विपश्चिति ।। ४६९ ।। 
यत्र त्वस्याऽऽत्मनोऽज्ञस्य शास्राचार्यप्रसादतः ।। ४७० ।।
प्रत्यग्यायात्म्यविज्ञानभास्वद्भास्करदीघिति -
संप्लुष्टनिखिलाविद्ये तत्र कः केन किं वद ।।
जिघ्रेदैकात्म्यमात्रेण सर्वस्यास्याऽऽत्ममात्रतः ।। ४७१ ।। 
षष्ठगोचरवत्सर्वं कार्यकारणवज्जगत् ।।
ध्वस्तात्मान्ध्यस्य विदुषः सम्यग्ज्ञानोदये भवेत् ।। ४७२ ।। 
अव्यावृत्ताननुगतमतिहेतु सदैकलम् ।।
विज्ञानघनमानन्दमैकात्म्यं व्यवतिष्ठते ।। ४७३ ।। 
ग्राहकादिविभागोऽत्र नास्ति तद्धेत्वसंभवात् ।।
चिन्मात्रस्य स्वतः सिद्धेर्विज्ञानघनगीरतः ।। ४७४ ।। 
आत्माविद्यामनाश्रित्य कारकत्वं न लभ्यते ।।
कारकं चानपाश्रित्य न क्रियेह प्रसिध्यति ।। ४७५ ।। 
अन्तरेण क्रियां तद्वत्पलं नैव प्रसिध्यति ।।
कारकाद्यात्मना सेयमविधैव प्रकाशते ।। ४७६ ।। 
यत एवमतोऽविद्यासमुच्छित्ताविदं जगत् ।।
व्याकृताव्याकृतं कृत्स्नमात्मतामेति बोधतः ।। ४७७ ।।
भूयोऽपि लभते संज्ञां लीनं सत्कारणात्मनि ।।
जगदेतद्यथा तद्वन्नाविद्याविलये भवेत् ।। ४७८ ।। 
ज्ञानोत्पत्तौ न संज्ञाऽस्तीत्यास्तां तावदिहाऽऽत्मनः ।।
अपि सत्यामविद्यायां न संज्ञाऽस्त्यात्मनीदृशी ।। ४७९ ।। 
ग्राहकादि जगत्सर्वं येन कूटस्थसाक्षिणा ।।
लोकः सर्वो विजानाति जानीयात्केन तं वद ।। ४८० ।। 
अचेतने जगत्यस्मिन्साक्ष्येवैकोऽत्र चेतनः ।।
ग्राहकादिर्न तत्रापि साक्षिसिद्धावपेक्ष्यते ।। ४८१ ।। 
संज्ञेयं किमु विध्वस्तसंसारानर्थकारणे ।।
उदितैकात्म्ययाथात्म्यसम्यग्ज्ञानदिवाकरे ।। ४८२ ।। 
वोद्धारमपि चापेक्ष्य न संज्ञा प्रत्यगात्मनि ।।
वोद्धृतज्ज्ञानविपयैर्न बोद्धा गृह्यते यतः ।। ४८३ ।। 
अविचारितसंसिद्धिः प्रमात्रादिस्वलक्षणा ।।
संज्ञेयं प्रथते मोहान्नत्वसौ वस्तुनिश्चितौ ।। ४८४ ।। 
यत एवमतः सिद्धं दर्शनं प्रत्यगात्मनः ।।
श्रुत्यादिसाधनं साक्षात्सर्वमात्मेत्युदीरितम् ।। ४८५ ।।
इति श्रीबृहदारण्यकोपनिषद्भाष्यवार्तिके द्वितीयाध्यायस्य चतुर्थं ब्राह्मणम् ।। ४ ।।
श्लोकानामादितः समष्ट्यङ्काः - ५४७८ 
अथ पञ्चमं ब्राह्मणम् ।
नमोऽसाधारणज्ञातृज्ञानज्ञेयात्मबोधिने ।।
जग्धाशेषमहाविद्यातज्जानर्थाय विष्णवे ।। १ ।। 
प्रत्यग्ध्वान्तसमुच्छेदि ज्ञानमैकात्म्यनिष्ठितम् ।।
संन्याससाधनं प्रोक्तममृतत्वैकसाधनम् ।। २ ।। 
हेतवोऽपि च तत्सिद्धौ श्रवणादिपुरःसराः ।।
उक्ता यथावत्तत्रैव श्रोतव्यः श्रुतिवाक्यतः ।। ३ ।।
मन्तव्यो हेतुभिः सूक्ष्मैरुक्तदृष्टान्तबोधितैः ।।
चित्सामान्यचिदुत्पत्तिचिदेकप्रलयात्मभिः ।। ४ ।। 
आशङ्क्य हेत्वसिद्धत्वं मधुब्राह्मणमुच्यते ।।
कुतोऽसिद्धत्वमिति चेच्छुणु तद्गदतो मम ।। ५ ।। 
निःसामान्यविशेषत्वाच्चित्सामान्यं कथं भवेत् ।।
चिदुत्पत्तिलयासिद्धिः सांख्यादीन्प्रति वादिनः ।। ६ ।। 
ऐकात्म्यवस्तुतात्पर्यं हेत्वादिच्छद्मनोच्यते ।। 
वेदे यतो न हेत्वादि लोकवत्स्याद्विवक्षितम् ।। ७ ।। 
चित्तत्त्वं सदविद्यावत्कारणत्वं निगच्छति ।।
चित्सामान्याद्यतः सिद्धं प्रागप्येतत्प्रसाधितम् ।। ८ ।। 
अभ्युपेत्याप्यसिद्धत्वं तत्सिद्धत्वाभिधित्सया ।।
मधुब्राह्मणमारब्धमियमित्याद्यथोत्तरम् ।। ९ ।। 
प्रतिदेहं लयोत्पत्तिश्रुतेर्ह्यात्मनि शङ्क्यते ।।
भेदोऽतस्तन्निवृत्त्यर्थं मधुत्वेनैकतोच्यते ।। १० ।। 
उपकार्योपकारित्वभिन्नं यज्जगदीक्ष्यते ।। 
उपकार्योपकारित्वात्तत्स्यादेकात्मतत्त्वकम् ।। ११ ।। 
प्रतिज्ञायाथवैकात्म्यं हेतूनुक्त्वोक्तसिद्धये ।।
निगमायोत्तरो ग्रन्थः प्रतिज्ञाया विवक्षितः ।। १२ ।। 
प्रतिज्ञातार्थसिद्ध्यर्थं हेतूनुक्त्वा पृथग्विधान् ।। 
हेतोर्निगमनं पश्चात्क्रियतेऽथोत्तरोक्तिभिः ।। १३ ।। 
निदिध्यासनसिद्ध्यर्थं केचिद्व्याचक्षते परम् ।।
मधुब्राह्मणमेतत्तु न युक्तं प्रतिभाति नः ।। १४ ।। 
श्रुत आगमतो योऽर्थस्तर्केणापि समर्थितः ।।
स एवार्थस्तु निष्णातो निदिध्यासनमुच्यते ।। १५ ।। 
शास्राचार्यानुभवनैर्हेतुभिश्च समर्थितः ।।
ईदृगैकात्म्यसंबोधो निदिध्यासनमुच्यते ।। १६ ।। 
निदिध्यासनसिद्ध्यर्थो यत्नोऽतोऽयमनर्थकः ।।
प्रत्यग्याथात्म्यसंबोधमात्रत्वादेव हेतुतः ।। १७ ।।
क्रियाफलोपभोगार्थं सर्वैरेव स्वकर्मभिः ।।
जन्तुभिः पृथिवी सृष्टा मधु तेषां ततो मही ।। १८ ।। 
पृथिव्याऽप्यात्मभोगार्थं सृष्टाः सर्वेऽपि जन्तवः ।।
पृथिव्या अपि कार्यत्वान्मधु तेऽपि भवन्त्यतः ।। १९ ।। 
पार्थिवानि शरीराणि सर्वेषां देहिनां यतः ।।
पृथिव्या तानि सृष्टानि पृथिव्यन्वयदर्शनात् ।। २० ।। 
भूतानां च पृथिव्याश्च मिथःकार्यत्वहेतुतः ।।
योग्यभोकृत्वसंवन्धस्तस्मात्सिद्धः परस्परम् ।। २१ ।। 
भोग्यता प्रथमान्तेन पृथिव्यादेरिहोच्यते ।।
कर्तृता भोक्तृता चैषां षष्ठ्यन्तेनाभिधीयते ।। २२ ।। 
अचेतनांशप्राधान्यात्कार्यकारणतोच्यते ।।
भोक्तृभोग्याभिसंबन्धश्चेतनाचेतनात्मनोः ।। २३ ।। 
सर्वेषामपि भूतानां कार्यकारणसंगतेः ।।
सर्वभूतात्मकत्वं स्याद्यथा सर्वात्मनस्तथा ।। २४ ।। 
संहृत्य स्थूलमाधारं भूतानां च क्षितेस्तथा ।।
तदाधेयोपसंहृत्यै यश्चायमिति शब्द्यते ।। २५ ।। 
अस्यां पृथिव्यां यश्चासौ भास्वद्विज्ञानविग्रहः ।।
अमृतो नित्य एवातो न नाशी स्थूलदेहवत् ।। २६ ।। 
स चापि मधु सर्वेषां भूतानां तानि तस्य च ।।
मधु सर्वाणि भूतानि यथा पूर्वमवादिषम् ।। २७ ।। 
सहाध्यात्माधिदैवं हि साधिभूतमिदं जगत् ।। 
एकैकस्याऽऽत्मनः कृत्स्नं भोग्यत्वेनावतिष्ठते ।। २८ ।। 
सर्वः सर्वस्य कार्यं स्यात्सर्वः सर्वस्य भोजकः ।। 
एवं सति भवेत्सिद्धं यथा पूर्वं प्रपञ्चितम् ।। २९ ।।
अध्यात्मं यश्च शारीरः पार्थिवांशसमाश्रयः ।। 
स चापि मधु सर्वेषां सर्वभूतानि तस्य च ।। ३० ।। 
कार्यकारणरूपेण भोज्यभोक्तृतयोदितम् ।। 
चतुष्टयं पृथिव्यादि तस्य तत्त्वमथोच्यते ।। ३१ ।। 
चतुष्टयविभागेन स्वार्थोऽप्यात्मा विभज्यते ।।
अविभागोऽपि तादर्थ्याद्भोक्ताऽतः सोऽत्र गृह्यते ।। ३२ ।। 
प्रत्यक्तया यः प्रथते चतुष्टयविलक्षणः ।।
प्रात्यक्ष्यात्सोऽयमित्येवं प्रत्यक्साक्ष्यभिधीयते ।। ३३ ।। 
अयमेव स इत्युक्त्वा सामानाधिकरण्यतः ।।
प्रत्यङ्भात्रैकयाथात्म्यं चतुर्धोक्तस्य बोध्यते ।। ३४ ।। 
पृथिव्यादिषु यः पूर्वं व्याख्यातोऽन्तरबाह्यतः ।।
आत्मैव स इति ज्ञेयस्तदबोधप्रसूतितः ।। ३५ ।।
अयमित्यस्य शेषः स्याद्योयऽयमित्यादिकः परः ।।
एवेत्यवधृतोवेतत्संसर्गप्रतिषेधकृत् ।। ३६ ।। 
तत्त्वं चतुष्टयस्यास्य प्रत्यगात्मैव केवलः ।।
अव्यावृत्ताननुगतध्वस्ताविद्यातदुद्भवः ।। ३७ ।। 
प्रकृतात्माभिधानं वा स इत्येतत्पदं भवेत् ।।
अयमित्युच्यते साक्षात्संनिकर्षाच्चतुष्टयम् ।। ३८ ।। 
स एवायमिति ज्ञेयो यो द्रष्टव्यतयोदितः ।।
यच्चामृतं स्वभार्यायै याज्ञवल्क्येन भाषितम् ।। ३९ ।। 
ब्रह्येति ध्वस्तसंभेदं यन्नेतीति पुरोदितम् ।।
सर्वं समभवत्कृस्नं यद्याथात्म्यावबोधतः ।। ४० ।।
पृथिवीं पार्थिवं चांशं शरीरं साधिदैवतम् ।।
जानीयात्सर्वमात्मेति नेति नेत्युपलक्षणम् ।। ४१ ।। 
उत्तरेष्वपि वाक्येषु यथोक्तेनैव वर्त्मना ।।
इममेव तु वाक्यार्थं व्याचक्षीताविचारयन् ।। ४२ ।। 
पृथिव्यादीनि भूतानि तदंशाश्च समीरिताः ।।
हिरण्यगर्भलिङ्गांशास्तथा पूर्वोक्तमूर्तयः ।। ४३ ।। 
यथोक्ता येन सर्वेऽपि प्रयुक्ताः स्वात्मकर्मभिः ।।
उपकुर्वन्ति नः सर्वान्त धर्म इति संज्ञितः ।। ४४ ।। 
तस्य कार्यं द्विधेहोक्तं सामान्यात्मविशेषतः ।।
पृथिव्यादीह सामान्यं विशेषः पिण्डमात्रकम् ।। ४५ ।। 
तत्कार्यस्येह प्रात्यक्ष्यात्तदभेदोपचारतः ।।
प्रत्यक्षवदयं धर्मस्तस्मादेवाभिधीयते ।। ४६ ।।
साधारणः पृथिव्यादिकारी धर्मोऽभिधीयते ।।
यश्चायामिति वाक्येन तथाऽसाधारणाभिधा ।। ४७ ।।
यश्चायमध्यात्ममिति योऽयं सद्देहकृन्मतः ।।
साधारणविशेषात्मा यदपूर्वं तदुच्यते ।। ४८ ।।  
प्राजापत्यमपूर्वं यत्सर्वभूतप्रयोजकम् ।।
अध्यात्मं पिण्डकृद्यच्च सोऽयं धर्माभिधोदितः ।। ४९ ।। 
तथैवाऽऽचाररूपेण प्रत्यक्षेण यदीक्ष्यते ।।
स एव  धर्मः सत्यं स्याद्यद्व्यवस्थाप्रयोजकम् ।। ५० ।। 
साधारणविशेषाभ्यां धर्मवत्तदपि द्विधा ।।
साधारणविशेषार्थव्यवस्थाकारणत्वतः ।। ५१ ।। 
धर्मसत्यप्रयुक्तोऽयं लिङ्गपिण्डस्वलक्षणः ।।
विराड्ढिरण्यगर्भश्च सर्वजातिसमन्वितः ।। ५२ ।। 
मनुष्यजाचेर्ग्रहणं सर्वजात्युपलक्षणम् ।।
इदं मानुषमित्येवं व्याख्या तस्यास्तु पूर्ववत् ।। ५३ ।। 
पृथिवी शारीर इत्येवं खण्डशो यः पुरोदितः ।।
विराड्ढिरण्यगर्भश्चेत्ययमात्मेति तद्वचः ।। ५४ ।। 
हिरण्यगर्भभेदानां भूतानां च पृथक्पृथक् ।। 
उक्तं मधुत्वं येनातस्तत्सामस्त्यमथोच्यते ।। ५५ ।। 
अयमात्मेति निर्देशो विराजः प्रथमो मतः ।।
सप्तम्यन्तेन तत्प्रत्यङ्लिङ्गात्माऽतोऽभिधीयते ।। ५६ ।।
कार्यात्मा कारणात्मा च यदर्थौ भवतः सदा ।।
यश्चायमात्मेत्यत्रोक्तो विज्ञानात्मेति यं विदुः ।। ५७ ।। 
यस्मिन्नात्मनि विध्वस्तव्याकृताव्याकृतात्मके ।।
खिल्यदृष्टान्तवचसा विज्ञानात्मा प्रवेशितः ।। ५८ ।। 
ब्रह्मविद्याहतध्वान्ते तस्मिन्व्रह्मणि निष्ठिते ।।
तमस्तदुत्थकार्याणामत्यन्तासंभवादतः ।। ५९ ।। 
योऽसावविद्यया देही संसारीवाप्यभूत्पुरा ।।
सोऽयं साक्षात्परं ब्रह्म विद्यया वर्ततेऽधुना ।। ६० ।। 
ध्वस्ताज्ञानतदुत्थोत्यं संविन्मात्रसतत्त्वकः ।।
अनन्तापार आत्मैव स्वमहिम्नि व्यवस्थितः ।। ६१ ।।
अपूर्वानपरामध्यप्रत्यग्याथात्म्यवित्तये ।।
स वा इत्यादिको ग्रन्थः सदृष्टान्तोऽभिधीयते ।। ६२ ।। 
ब्रह्मास्मीतिपरिज्ञानध्वस्तध्वान्तत्वकारणात् ।।
राजेति राजनाद्भास्वदविलुप्तात्मदर्शनात् ।। ६३ ।। 
तथाऽधिपतिशब्देन स्वातन्त्र्यमभिधीयते ।।
स्वार्थः प्रत्यक्तदर्थत्वात्सहेतोर्जगदात्मनः ।। ६४ ।। 
प्रत्यग्विज्ञप्तिमात्रेण समाप्तिं जगदात्मनः ।।
आविश्चिकीर्षुः साक्षान्नस्तद्यथेति परा श्रुतिः ।। ६५ ।। 
चक्रनाभौ यथा प्रोताश्चक्रनेमौ च बाह्यतः ।।
अराः प्राणादयस्तद्वदोताः प्रोताः परात्मनि ।। ६६ ।। 
व्याचक्षतेऽन्यथैवेम् दृष्टान्तं केचिदात्मनः ।। 
समस्तादिप्रतिज्ञार्थसिद्धये ब्रह्मवादिनः ।। ६७ ।। 
एकीकृत्य स्वमात्मानमक्षरे परमात्मनि ।।
चक्रनाभिवदात्मानं कल्पयित्वा विचक्षणः ।। ६८ ।। 
शरीरं नेमिवच्चैतद्देवताद्यरवज्जगत् ।।
कल्पयित्वा निदिध्यासेत्तद्भावाविष्टधीः सदा ।। ६९ ।। 
अनेन ध्यानमार्गेण ध्यायमानस्य सर्वदा ।।
तप्तलोहवदेकत्वं भवत्यावृत्तिदुर्लभम् ।। ७० ।। 
एतामवस्थामापन्नो ध्यातृत्वाद्विनिवर्तते ।।
अविद्यातिमिरान्धानां ध्येयत्वमधिगच्छति ।। ७१ ।। 
निश्चित्याशचिन्त्यमेतद्यो योगिनां निलयं परम् ।।
यं प्राप्य न निवर्तन्ते निर्वाणं परमं गताः ।। ७२ ।। 
प्रत्येकं प्राणिनां ह्येतद्ब्रह्मचक्रमवस्थितम् ।।
असंवोधात्तु तैः सर्वैः प्राणिभिर्नानुभूयते ।। ७३ ।। 
वैश्वानरवरात्केचिदेवं व्याचक्षते स्फुटम् ।।
अक्षरानन्वयात्त्याज्या व्याख्येयं साध्वपीदृशी ।। ७४ ।। 
सामर्थ्यादपि संप्राप्तो न चेदक्षरपूर्वकः ।।
तादृङ्नोपास्य एवेति प्राहुरागमवेदिनः ।। ७५ ।। 
प्रमाणवन्त्यदृष्टानि कल्प्यानि सुबहून्यपि ।।
अदृष्टशतभागोऽपि न कल्प्यो निप्प्रमाणकः ।। ७६ ।। 
यथोक्तचक्रविन्यासो न श्रुतोऽक्षरपूर्वकः ।।
न चाप्युपासनपदं कृत्स्नेऽपि ब्राह्मणे श्रुतम् ।। ७७ ।। 
नाभिनेमिद्वयस्थाने दृष्टान्तत्वेन संमते ।।
दार्ष्टान्तिकोक्तावात्मैव यतः साक्षादिह श्रुतः ।। ७८ ।। 
समर्पितत्वं प्राणादेः श्रूयते प्रत्यगात्मनि ।।
भूतेषु देवतादेस्तदश्रुतं गृह्यते कथम् ।। ७९ ।। 
बहिरन्तर्विभागोऽस्य कार्यकारणता तथा ।।
तदेतदिति वाक्येन प्रतीचोऽत्रैव वार्यते ।। ८० ।। 
अथ योऽन्यामिति तथा भेददृष्टिनिराकृतेः ।।
उपास्योपासनविधिर्न सम्यगिति मे मतिः ।। ८१ ।। 
अज्ञानमात्रव्यवधेर्व्रह्मैकात्म्यफलस्य च ।।
ब्रह्मविद्यातिरेकेण तत्प्राप्तौ नापरा क्रिया ।। ८२ ।। 
यद्वाचाऽनभ्युदितं मनुते मनसा न यत् ।।
तदेव ब्रह्म विद्धि त्वं न त्विदं यदुपासते ।। ८३ ।। 
उपासिक्रियया व्याप्तिरब्रह्मत्वस्य लक्षणम् ।।
श्रुत्याऽकारि यतस्तादृक्कथं ब्रह्मेत्युपास्यते ।। ८४ ।। 
दृश्यते त्वग्यया बुद्ध्या मनसैवेति यद्वचः ।।
तदात्मविद्याविध्यर्थं नोपासनविधायकम् ।। ८५ ।। 
रजस्तमोनुविद्धेन यतो न ब्रह्म राम्यते ।।
शुद्धचेतस्तया तस्माद्विद्याद्ब्रह्मान्तरात्मनि ।। ८६ ।। 
यद्वाऽनात्माभिसंबन्धात्पूर्वमैकात्म्यनिष्ठिता ।।
सर्वप्राणभृतां बुद्धिरित्यर्थो वचसो भवेत् ।। ८७ ।। 
एषोऽर्थो वचसस्तस्य न तूपासाविघिर्भवेत् ।।
प्रध्वस्तभेद ऐकात्म्ये नोपासनविधिर्यतः ।। ८८ ।। 
चक्रक्लृप्तिरतोऽसाध्वी श्रुत्यादिमितिबाह्यतः ।।
तदेतदितिवाक्यार्थो ग्राह्योऽतः संभवान्मितेः ।। ८९ ।। 
तदाहुरिति वाक्येन ब्रह्मविद्याप्रयोजनम् ।।
साक्षेपं प्रागुपन्यस्तं तस्यायं निर्णयः कृतः ।। ९० ।।  
आत्मेत्येवेति सूत्रस्य व्याख्येयं सम्यगात्मनः ।।
पञ्चभिर्ब्रह्मणैः श्रुत्याऽकारि कृत्स्नात्मबुद्धये ।। ९१ ।। 
समाप्ता ब्रह्मविद्येयं कैवल्यावाप्तयेऽखिला ।। 
यामवोचत्स्वभार्यायै याज्ञवल्क्योऽतिविस्तरात् ।। ९२ ।। 
यथोक्तब्रह्मविद्याया इत आरभ्य भण्यते ।।
आख्यायिकेयं स्तुत्यर्था प्रवृत्त्यङ्गतया परा ।। ९३ ।। 
आख्यायिकार्थं मन्त्राभ्यां व्याचष्टे श्रुतिरादरात् ।।
श्रुतिमन्त्रस्तुतो ह्यर्थ आदेय्वं निगच्छति ।। ९४ ।। 
अवाप्तपुरुषार्थोऽपि यामरक्षच्छचीपतिः ।।
प्रत्यग्विद्यैव तेन स्यादुदारफलसाधनम् ।। ९५ ।। 
महता च यतोऽश्विभ्यामायासेनार्जिता पुरा ।।
ब्रह्मविद्या ततो नास्य मुक्तौ स्यात्साधनं परम् ।। ९६ ।। 
निःशेषपुरुषार्थानां कैवल्योत्तमता यथा ।। 
साधनानामपि तथा तद्विद्योत्तमसाधनम् ।। ९७ ।।
अश्व्याथर्वणयोर्वृत्तं ब्रह्मविद्याप्तिकारणात् ।।
यत्प्रागाविष्कृतिस्तस्य मन्नाभ्यां क्रियतेऽञ्जसा ।। ९८ ।। 
अश्विम्यां प्रार्थितोऽथर्वा मधुविद्यामिमां किल ।।
तावथर्वाऽब्रवीदिन्द्रश्छिन्द्यान्मे ब्रुवतः शिरः ।। ९९ ।।
अतो भयादिमां विद्यां युवाभ्यां न ब्रवीम्यहम् ।।
तमूचतुः पुरैवाऽऽवामिन्द्रच्छेदनतः शिरः ।। १०० ।। 
छित्त्वा तवाश्व्यं संधाय शिरः श्रोष्यावहे ततः ।।
ब्रूह्यतोऽश्व्येन शिरसा मधुविद्यां विमुक्तये ।। १०१ ।। 
एवमस्त्वित्यनुज्ञाते छित्वा तस्याथ तच्छिरः ।।
समधत्तां शिरोऽश्वस्य तेन विद्यामुवाच सः ।। १०२ ।।
पुनश्छिन्नेऽथ शिरसि तेनेन्द्रेणाश्विनावपि ।।
समधत्तां शिरस्तस्य विद्यां स्वशिरसाऽथ सः ।। १०३ ।। 
शेषामवोचदश्विभ्यामृतायन्नात्मनो वचः ।।
यत एवमतस्तस्मात्सत्यं रक्ष्यं प्रयत्नतः ।। १०४ ।। 
इदं वै तन्मधु प्रोक्तं यत्तत्प्रकरणान्तरे ।।
दध्यङ् ह वा आभ्यामिति श्रूयते ब्राह्मणोक्तितः ।। १०५ ।। 
मधुव्राह्मणमेतत्तद्यत्प्रागुक्तमभूत्स्फुटम् ।।
दध्यङ्ङाथर्वणोऽश्विभ्यां यदुाचाऽऽत्मवोधनम् ।। १०६ ।। 
अश्व्याथर्वणयोरेतत्कर्म पश्यन्नृचाऽव्रवीत् ।।
ऋपिरार्षेयदृष्ट्यैव तदेतदभिधीयते ।। १०७ ।। 
आविप्करोमि तत्कर्म युवयोरद्य हे नरौ ।।
लाभाय सनये क्रूरे चक्रथुर्यद्रहस्यगौ ।। १०८ ।।
वृष्टेरागमनं यद्वत्स्तनयित्नुः प्रवोधयेत् ।।
रहस्यं युवयोः कर्म तद्वदाविप्करोम्यहम् ।। १०९ ।।
अश्वस्य शिरसा वां यदवोचन्मध्वसावृषिः ।।
दधीचोऽशव्यं शिरश्छित्वा निकृत्यास्य शिरोऽश्विनौ ।। ११० ।। 
संधत्तां सोऽश्वशिरसा युवाभ्यां मध्वथाव्रवीत् ।।
ऋतायन्सत्यमात्मानं कर्तुमिच्छन्नसावृषिः ।। १११ ।। 
प्राणसंशयमापन्नस्तस्माच्चैवावसीयते ।।
आत्मनो मरणेनापि सत्यं रक्ष्यं प्रयत्नतः ।। ११२ ।। 
आदित्यविषयं त्वाष्ट्रं मध्ववोचदथर्वणः ।।
हे दस्रावपि कक्ष्यं यत्प्रत्यग्याथात्म्यदर्शनम् ।। ११३ ।। 
उपक्षयकरौ व्याधेर्दस्रौ स्यातामतोऽश्विनौ ।।
न केवलं त्वाष्ट्रमेव कक्ष्यमप्यब्रवीन्मधु ।। ११४ ।। 
प्रवर्ग्याध्यायोरेवं त्वाष्ट्रज्ञानोषसंहृतिम् ।।
मन्त्रद्वयेन कृत्वाऽथ कक्ष्यज्ञानोपसंहृतिः ।। ११५ ।।
क्रियतेऽध्याययोरेवं मधुकाण्डं समाप्यते ।। 
श्रुतिमत्रोपदिष्टोऽर्थो यस्मादाद्रियते ततः ।। ११६ ।। 
पुरश्चक्रे शरीराणि द्विपदः पक्षिमानुषान् ।।
चतुष्पदोऽथ पशयः पुरश्चक्रे स्वमायया ।। ११७ ।। 
पुरो भुक्तशरीरात्स पक्षी लिङ्गमिहोच्यते ।।
पुरो नवशरीराणि प्राविशज्जलचन्द्रवत् ।। ११८ ।। 
कस्मात्पुरुष इति चेत्पुरुषार्थं श्रुतिः स्वयम् ।।
स वा इत्यादिनाऽऽचष्टे सर्वैकात्म्याववुद्धये ।। ११९ ।। 
पुरुषोऽयं भवेदात्मा यतः शेते स पूरुषु ।।
सर्वासु तेन लोकेऽस्मिन्युरुषोऽयमितीर्यते ।। १२० ।। 
परिच्छेदप्रसङ्गश्चेन्मैवं यस्मादिदं जगत् ।।
नैनेनानावृतं किंचिन्नाव्याप्तं ह्योततन्तुवत् ।। १२१ ।। 
नासंवृतं तथा किंचित्प्रोततन्तुवदात्मना ।।
पूर्णत्वात्पुरुपः सोऽयं व्रह्मैकं पुरुषस्ततः ।। १२२ ।। 
यस्मात्परं नापमस्ति किंचि
द्यस्मान्नाणीयो न ज्यायोऽस्ति कश्चित् ।।
वृक्ष इव स्तब्धो दिवि तिष्ठत्येक-
स्तेनेदं पूर्णं पुरुषेण सर्वम् ।। १२३ ।। 
आवृतं ज्ञप्तिमात्रेण सर्वमात्मीकृतं जगत् ।। 
संवृतं प्रतिषिद्धं तद्यदनात्मेव लक्ष्यते ।। १२४ ।। 
तन्नास्ति कारणं कार्यं यन्नानेनाऽऽत्मसात्कृतम् ।।
तन्नास्ति कारणं कार्यं यन्नानेनाऽऽत्मना ह्नुतम् ।। १२५ ।। 
रूपं रूपं प्रति ह्येष प्रतिरूपो बभूव ह ।।
देहं देहं प्रविष्टः संस्तद्देहाकारतामगात् ।। १२६ ।। 
मायाभिः प्रत्यगज्ञानैर्यदि वाऽनृतबुद्धिभिः ।।
गम्यते पुरुरूपोऽज्ञैरेकोऽपि जलसूर्यवत् ।। १२७ ।। 
प्रत्यग्याथात्म्यबोधार्थं रूपं मायामयं विभोः ।। 
शास्राचार्यादिना नर्ते ज्ञातुं वस्त्विह शक्यते ।। १२८ ।। 
कुतोऽस्य बहुरूपत्वमिति हेतुरिहोच्यते ।।
युक्ता ह्यस्येति वचसा मिथ्याज्ञानैकहेतुतः ।। १२९ ।। 
स्रजस्तत्त्वापरिज्ञानाद्युक्ता दण्डादयो यथा ।।
प्रत्यक्तत्त्वापरिज्ञानादात्मनो हरयस्तथा ।। १३० ।। 
इन्द्रियाण्येव हरयो हरणाद्विपयान्प्रति ।।
दश तानि सहस्राणि शतानि प्राणिभेदतः ।। १३१ ।। 
नान्यो हेतुरविज्ञानादिन्द्रियादेरिहाऽऽत्मनि ।।
यतोऽयमेव हरयो यावत्संख्या तदाश्रया ।। १३२ ।। 
अयमेवेन्द्रियत्वेन देहत्वेन च कल्पितः ।।
तथा शतसहस्रादिसंख्याभेदेन चाप्ययम् ।। १३३ ।। 
नामरूपक्रियाभेदैर्यथा पूर्वमवादिषम् ।।
अयमेव तथाऽरूपः कल्पितोऽविद्ययाऽद्वयः ।। १३४ ।। 
तदेतत्कल्पित्नं सर्वं सहेतु फलवज्जगत् ।।
प्रत्यगात्मात्मकं भास्वत्प्रज्ञानघनतत्त्वकम् ।। १३५ ।। 
निःशेषोपनिषत्सारस्तदेतदिति सांप्रतम् ।।
उक्त्याऽऽविष्क्रियते साक्षात्करविन्यस्तबिल्ववत् ।। १३६ ।। 
अज्ञातं संशयज्ञातं मिथ्याज्ञातमिदं जगत् ।।
तदेतदित्यनूद्यैतत्तत्तत्त्वमवबोध्यते ।। १३७ ।। 
ब्रह्मेति वास्तवं वृत्तं तावदस्यावबोध्यते ।।
ज्ञानात्पुराऽपि ब्रह्मैव नातो ज्ञानफलं भवेत् ।। १३८ ।। 
अपूर्वमिति कार्यत्वनिषेधायाभिधीयते ।।
कारणत्वनिषेधाय तथाऽनपरगीरियम् ।। १३९ ।।
अनन्तरमिति तयोरन्ध्रस्य प्रतिषेधनम् ।।
कार्यकारणयोर्बाह्यमबाह्यमिति वार्यते ।। १४० ।।
सत्ता वाऽनन्तरगिरा ब्रह्मणः प्रतिषिध्यते ।।
विशेषोऽबाह्यशब्देन ततो वाक्यार्थरूपकम् ।। १४१ ।। 
नाऽऽत्मनोऽन्यत्र संभाव्यमपूर्वादि यदीरितम् ।।
ब्रह्माऽऽत्मैवेत्यतो वक्ति श्रुतिरैकात्म्यसिद्धये ।। १४२ ।। 
पारोक्ष्यप्रतिषेधार्थ ब्रह्माऽऽत्मैवेति भण्यते ।।
ब्रह्मैवाऽऽत्मेति च तथा संसारित्वनिवृत्तये ।। १४३ ।। 
भिन्नं ब्रह्मापरिज्ञानात्संसारित्वं तथाऽऽत्मनः ।।
तत्त्वज्ञानात्तमोध्वस्तौ नेतीत्यात्माऽवशिष्यते ।। १४४ ।। 
सर्वोऽनुभव एवायमतः सर्वानुभूः परः ।।
कार्त्स्न्यात्सर्वो भवेदेष चिन्मात्रत्वात्तथाऽनुभूः ।। १४५ ।। 
इतीत्युक्तपरामर्शो वेदाज्ञा चानुशासनम् ।।
कर्तव्यमेतद्विज्ञानमिति वेदानुशासनम् ।। १४६ ।। 
अस्यातिलङ्घने दोषः संसारानर्थसंगतिः ।।
कुर्वतश्च महाल्लाँभ आत्मनः कृतकृत्यता ।। १४७ ।। 
इति श्रीबृहदारण्यकोपनिषद्भाष्यवार्तिक द्वितीयाध्यायस्य पञ्चमं ब्राह्मणम् ।। ५ ।। 
श्लोकानामादितः समष्ट्यङ्काः - ५६२५ 
अथ षष्ठं ब्राह्मणम् ।
स्तुत्यर्थं ब्रह्मविद्याया ब्रह्मविद्वंश उच्यते ।।
जपोऽयं ब्रह्मविज्ञानजन्मने चोद्यते श्रुतौ ।। १ ।। 
पुंमत्यूहोत्थिताशङ्कानिवृत्त्यर्थं यथोदितम् ।।
ब्रह्मज्ञानस्य वा वंशो यत्नाच्छ्रुत्याऽयमुच्यते ।। २ ।। 
यस्यानुशासनं तस्य स्वयंभोः प्रतिपत्तये ।।
पौतिमाष्यादिको ग्रन्थः श्रुत्याऽथ प्रतिषाद्यते ।। ३ ।। 
अग्रात्प्रभृति वंशोऽयमावेदब्रह्ममूलतः ।।
भिन्नहेतुनिषेधार्थं स्वयंभु ब्रह्म शब्द्यते ।। ४ ।। 
यस्मादपरतन्त्रोऽयं वेदात्मा ब्रह्म भण्यते ।। 
मनोवाक्कर्मभिस्तस्माद्भकत्या तस्मै नमः सदा ।। ५ ।।
इति श्रीबृहदारण्यकोपनिषद्भाष्यवार्तिका द्वितीयाध्यायस्य षष्ठं ब्राह्मणम् ।। ६ ।। 
शतानि दश पञ्चैव श्लोकाः सप्तदशापरे ।।
श्लोकसंख्याऽत्र विज्ञेया चतुर्थाध्यायवार्तिके ।। 
इति श्रीमत्परमहंसपरिव्राचकाचार्य श्रीसुरेश्वराचार्यविरचिते बृहदारण्यकोपनिषद्भाष्यवार्तिके द्वितीयोऽध्यायः ।। २ ।।
उपनिषत्क्रमेण चतुर्थोऽध्यायः ।। ४ ।। 
