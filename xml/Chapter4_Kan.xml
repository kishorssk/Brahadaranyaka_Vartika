<?xml version="1 ।। 0" encoding="UTF-8"?>
<!DOCTYPE body SYSTEM "brvs ।। dtd">
<body>
<div class="chapter" type="adhyaya" id="BRVK_C04">
	<div class="ch_name">  ।।  ಚತುರ್ಥೋಽಧ್ಯಾಯಃ  ।।  </div>
		<div class="section" type="brahmana" id="BRVK_C04_S01">
			<div class="sname"> ।।  ಪ್ರಥಮಂ ಬ್ರಾಹ್ಮಣಮ್  ।। </div>
				<div class="verse">ಆನನ್ದಂ ಬ್ರಹ್ಮ ವಿಜ್ಞಾನಂ ಸಾಕ್ಷಾದಿತ್ಯಾದಿಲಕ್ಷಣಮ್ ।। <br />ಪಞ್ಚಮಾನ್ತೇ ವಿನಿರ್ಣೀತಂ ಜಲ್ಪನ್ಯಾಯೇನ ಸಾಂಪ್ರತಮ್ ।।  ೧ ।।  </div>
				<div class="verse">ವಾಗಾದಿದೇವತಾದ್ವಾರಾ ಭೂಯಸ್ತಸ್ಯೈವ ವಿತ್ತಯೇ ।। <br />ಷಷ್ಠ ಆರಭ್ಯತೇಽಧ್ಯಾಯೋ ವಾದನ್ಯಾಯೇನ ಯತ್ನತಃ ।।  ೨ ।।  </div>
				<div class="verse">ಯೋಗ್ಯಕಾಲಾವಬೋಧಾರ್ಥಮಾಸಾಂಚಕ್ರ ಇತೀರಣಮ್ ।। <br />ಕಲ್ಪಂ ಬುದ್ಧ್ವಾಽಥ ತಮೃಷಿರಾಜಗಾಮ ಮಹೀಪತಿಮ್ ।।  ೩ ।।  </div>
				<div class="verse">ಪಶೂನಿಚ್ಛನ್ಕಿಮಾಗಾಸ್ತ್ವಂ ಪ್ರಶ್ನಾನ್ವಾ ಸೂಕ್ಷ್ಮನಿರ್ಮಯಾನ್ ।। <br />ವಕ್ತುಂ ಕಿಮಾಗತೋಽಸೀತಿ ನೃಪಃ ಪಪ್ರಚ್ಛ ತಂ ಮುನಿಮ್ ।।  ೪ ।।  </div>
				<div class="verse">ಧನಾರ್ಥಂ ಬ್ರಾಹ್ಮಣಾ ಯಾನ್ತಿ ರಾಜಾನಮಿತಿ ಯುಜ್ಯತೇ ।। <br />ನ ತ್ವನಾಪದಿ ವಿದ್ಯಾರ್ಥಂ ತಂ ಯಾನ್ತೀಹ ದ್ವಿಜೋತ್ತಮಾಃ ।।  ೫ ।।  </div>
				<div class="verse">ನಾನ್ಯತ್ರ ಕ್ಷತ್ರ್ರಿಯಾದ್ವಿದ್ಯಾ ಯತ್ರ ಸಂಭಾವ್ಯತೇ ಕ್ವಚಿತ್ ।। <br />ಉಪಸೀದನ್ತಿ ತತ್ರೈವ ಬ್ರಾಹ್ಮಣಾಃ ಕ್ಷತ್ರ್ರಿಯಾನ್ಸದಾ ।।  ೬ ।।  </div>
				<div class="verse">ಯಾಜ್ಞವಲ್ಕ್ಯಸ್ಯ ಶಿಷ್ಯತ್ವೇ ಗ್ರನ್ಥಚ್ಛಾಯಾಽಪಿ ನೇಷ್ಯತೇ ।। <br />ಜನಕಸ್ಯೈವ ಶಿಷ್ಯತ್ವೇ ಗ್ರನ್ಥಚ್ಛಾಯೋಪಲಕ್ಷ್ಯತೇ ।।  ೭ ।।  </div>
				<div class="verse">ಅಣ್ವನ್ತಾನಿತಿ ಶಬ್ದೋಽಯಂ ನ ಸ್ಯಾತ್ಪಶುವಿಶೇಷಣಮ್ ।। <br />ಉಭಯಂ ತ್ವಿತ್ಯತಃ ಶೇಷಾದ್ದೂಯಂ ಪೃಷ್ಟಮತೋ ಭವೇತ್ ।।  ೮ ।।  </div>
				<div class="verse">ತದ್ಧೇತುಹೇತುಮತ್ತ್ವಸ್ಯ ಪ್ರಸಿದ್ಧ್ಯರ್ಥಮಥಾವದತ್ ।। <br />ಇಚ್ಛಾಮ್ಯುಭಯಮಪ್ಯೇತದಿತ್ಯೇವಂ ಹ್ಯನ್ಯಥಾ ವದೇತ್ ।।  ೯ ।।  </div>
				<div class="verse">ವಾಗ್ದೇವತಾಽಗ್ನಿರತ್ರ ಸ್ಯಾತ್ತಥಾಽಽಯತನಮಿನ್ದ್ರಿಯಮ್ ।। <br />ಬ್ರಹ್ಮಾಽಽಕಾಶಃ ಪ್ರತಿಷ್ಠಾ ಚ ನಾಮೋಪನಿಷದುಚ್ಯತೇ ।।  ೧೦ ।। </div>
				<div class="verse">ಕರಣಾಯತನಾನ್ದೇವಾನ್ಸ್ವಪ್ರತಿಷ್ಠಾನ್ವ್ರಜೇತ್ತು ಸಃ ।। <br />ಪ್ರಜ್ಞಾದ್ಯುಪನಿಷತ್ಕಾನ್ಯೋ ಧ್ಯಾನಾದ್ದೇವೋ ಭವೇದಿಹ ।।  ೧೧ ।।  </div>
				<div class="verse">ದೇವತಾಯತನೇ ಚೈವ ಪ್ರತಿಷ್ಠೋಪನಿಷತ್ತಥಾ ।। <br />ಷಟ್ಸ್ವಪ್ಯೇತೇಷು ವಿಜ್ಞೇಯಮೇತದೇವ ಚತುಷ್ಟಯಮ್ ।।  ೧೨ ।।  </div>
				<div class="verse">ಮಾತೃಮಾನಿತಿ ಹೇತೂಕ್ತಿಃ ಸಮ್ಯಗ್ಬಕ್ತೃತ್ವಸಿದ್ಧಯೇ ।। <br />ಸಮ್ಯಕ್ತ್ವಪ್ರತಿಪತ್ತ್ಯರ್ಥಂ ತಥೈವ ಸ್ಯಾತ್ಪರಂ ವಚಃ ।।  ೧೩ ।।  </div>
				<div class="verse">ಯಸ್ಮಾದವದತೋ ಲೋಕೇ ಪುರುಷಾರ್ಥೋ ನ ಕಶ್ಚನ ।। <br />ದೃಷ್ಟೋ ವಾ ಯದಿ ವಾಽದೃಷ್ಟೋ ವಾಗ್ಬ್ರಹ್ಮಾತಃ ಪ್ರತೀಯತಾಮ್ ।।  ೧೪ ।।  </div>
				<div class="verse">ನ ಚೇದಾಯತನಾದ್ಯುಕ್ತಮೇಕಪಾದ್ಬ್ರಹ್ಮ ತರ್ಹಿ ತತ್ ।।   <br />ಅಸಮಸ್ತಮಿದಂ ಬ್ರಹ್ಮ ನ ಯುಕ್ತಂ ಸಮುಪಾಸಿತುಮ್ ।।  ೧೫ ।।  </div>
				<div class="verse">ಸ ತ್ವಂ ಜಾನಂಶ್ಚತುಷ್ಪಾನ್ಮೇ ಬ್ರಹ್ಮ ವ್ಯಾಖ್ಯಾತುಮರ್ಹಸಿ ।। <br />ವಾಗೇವಾಽಽಯತನಮಿತಿ ಯಾಜ್ಞವಲ್ಕ್ಯೋಽಪ್ಯುವಾಚ ತಮ್ ।।  ೧೬ ।।  </div>
				<div class="verse">ವಾಗೇವಾಽಽಯತನಂ ತಸ್ಯ ವಾಗೇವ ಕರಣಂ ಭವೇತ್ ।। <br />ಬ್ರಹ್ಮಾಽಽಕಾಶಃ ಪ್ರತಿಷ್ಠಾ ಸ್ಯಾತ್ಪ್ರಜ್ಞಾಽಸ್ಯೋಪನಿಷತ್ತಥಾ ।।  ೧೭ ।।  </div>
				<div class="verse">ಪ್ರಜ್ಞೇಯಂ ಕಿಂ ತತೋ ಭಿನ್ನಾ ಪ್ರತಿಷ್ಠಾಯತನೇ ಯಥಾ ।। <br />ಕಿಂವಾಽಭಿನ್ನೇತಿ ಮೇ ಬ್ರೂಹಿ ಪ್ರಜ್ಞೋಪನಿಷದಂ ಸ್ಫುಟಮ್ ।।  ೧೮ ।।  </div>
				<div class="verse">ಸ್ವಯಮೇವ ತು ವಾಕ್ಪ್ರಜ್ಞಾ ಬ್ರಹ್ಮಣೋ ನ ತು ಭಿದ್ಯತೇ ।। <br />ಕುತಃ ಪ್ರಜ್ಞಾತ್ವಸಂಸಿದ್ಧಿರ್ವಾಚ ಇತ್ಯೇತದುಚ್ಯತೇ ।।  ೧೯ ।।  </div>
				<div class="verse">ಯತ ಏವಮತೋ ವಾಚಂ ಪರಂ ಬ್ರಹ್ಮೇತಿ ಚಿನ್ತಯೇತ್ ।। <br />ವಿರಾಙ್ಗೃಹೀತಿರತ್ರ ಸ್ಯಾತ್ಸಾಧಾರಕರಣಗ್ರಹಾತ್ ।।  ೨೦ ।।  </div>
				<div class="verse">ತಥಾ ದೇವತಯಾ ಸೂತ್ರಂ ನಿಯನ್ತಾಽಪಿ ವಿಯದ್ಗಿರಾ ।। <br />ಕಾರಣಾದ್ಯಖಿಲಂ ವಿಶ್ವಂ ದೇವತಾವಧಿ ಭಣ್ಯತೇ ।।  ೨೧ ।। </div>
				<div class="verse">ಯತೋ ವಾಗಾದ್ಯುಪಾಸ್ತ್ಯತ್ರ ತಸ್ಮಾತ್ಸರ್ವಂ ವಿವಕ್ಷಿತಮ್ ।।  <br />ಏನಂ ಭೂತಾನಿ ಸರ್ವಾಣೀತ್ಯುಪಾಸನಫಲಾಭಿಧಾ ।।  ೨೨ ।।  </div>
				<div class="verse">ದೇವೋ ಭೂತ್ವೇತಿ ದೇವಾನ್ಹಿ ಪ್ರಧಾನಫಲಕೀರ್ತನಮ್ ।। <br />ವಿದ್ವಾನ್ಯ ಏವಮಿತ್ಯುಕ್ತ್ಯಾ ಸಾಧ್ಯಸಾಧನಸಂಗತಿಃ ।।  ೨೩ ।।  </div>
				<div class="verse">ದೇವೋ ಭೂತ್ವೇತಿ ಜೀವನ್ಸನ್ಭಾವನೋಪಚಯಾನ್ನರಃ ।। <br />ವೈಲಕ್ಷಣ್ಯಮುಪಾಸ್ತೀನಾಂ ಭಣ್ಯತೇ ಬ್ರಹ್ಮಬೋಧತಃ ।।  ೨೪ ।।  </div>
				<div class="verse">ತಥೈವ ವಚಸೋಕ್ತಿಃ ಸ್ಯಾದ್ದೇವೋ ಭೂತ್ವೇತಿ ಸಂಭವಾತ್ ।। <br />ಪ್ರತಿವಾಕ್ಯಂ ಬಹೂಕ್ತಿಶ್ಚ ಷಣ್ಣಾಮೇಕತ್ವಸಿದ್ಧಯೇ ।।  ೨೫ ।।  </div>
				<div class="verse">ಪ್ರಾಗಪಿ ಬ್ರಹ್ಮವಿಜ್ಞಾನಾದ್ಬ್ರಹ್ಮೈವಾಭೂದ್ಯಥಾ ತಥಾ ।। <br />ದೇವೋಪಾಸನತಃ ಪೂರ್ವಂ ನಾಭೂದ್ದೇವ ಉಪಾಸಕಃ ।।  ೨೬ ।।  </div>
				<div class="verse">ಭಾವನೋಪಚಯಾದ್ದೇವೋ ಭೂತ್ವಾ ವಿದ್ವಾನಿಹೈವ ತು ।। <br />ದೇವಾನಪ್ಯೇತಿ ಸೋಽಗ್ನ್ಯಾದೀಞ್ಶರೀರತ್ಯಾಗತಃ ಪರಮ್ ।।  ೨೭ ।।  </div>
				<div class="verse">ಉತ್ಪತ್ತ್ಯಾದ್ಯಾತ್ಮಕಂ ಕಾರ್ಯಂ ಸಾಧ್ಯಂ ಸರ್ವಸ್ಯ ಕರ್ಮಣಃ ।। <br />ಉಪಾಸನಂ ಚ ಕರ್ಮೈವ ಯುಕ್ತಮುಕ್ತಮಿದಂ ತತಃ ।।  ೨೮ ।।  </div>
				<div class="verse">ಬ್ರಹ್ಮ ವಾ ಇದಮಿತ್ಯೇವಂ ತಥಾ ಬ್ರಹ್ಮೈವ ಸನ್ನಿತಿ ।। <br />ಪ್ರಾಗಪಿ ಬ್ರಹ್ಮವಿಜ್ಞಾನಾತ್ಸಿದ್ಧಂ ತಾದಾತ್ಮ್ಯಮುಚ್ಯತೇ ।।  ೨೯ ।।  </div>
				<div class="verse">ಹಸ್ತ್ಯೃಷಭಮಿತಿ ಚೋಕ್ತ್ಯಾ ಭಣ್ಯತೇ ಗುರುದಕ್ಷಿಣಾ ।। <br />ಸ ಚ ತಾಂ ನಾಗ್ರಹೀದ್ದತ್ತಾಂ ಪಿತಾ ಮ ಇತಿ ಹೇತುಗೀಃ ।।  ೩೦ ।।  </div>
				<div class="verse">ನನ್ವನುಶಿಷ್ಟ ಏವಾಯಂ ಪೂರ್ವೋಕ್ತೈರನುಶಾಸನೈಃ ।। <br />ಪಿತೃವ್ರತೋಪರೋಧೋಽತ್ರ ನಾತಃ ಕಶ್ಚನ ವಿದ್ಯತೇ ।।  ೩೧ ।।  </div>
				<div class="verse">ನಾಽಽತ್ಮವಿದ್ಯಾತಿರೇಕೇಣ ಪಿತುರ್ವಸ್ತ್ವನ್ತರೇ ಯತಃ ।। <br />ಅಸಮಾಪ್ತೇಃ ಪುಮರ್ಥಸ್ಯ ಮತಂ ನಾಸ್ಯಾನುಶಾಸನಮ್ ।।  ೩೨ ।।  </div>
				<div class="verse">ಯಸ್ಮಿಞ್ಜ್ಞಾತೇಽಖಿಲಂ ಜ್ಞಾತಂ ಕೃತಮಾಪ್ತಂ ಚ ಕಾಮಿತಮ್ ।।  <br />ತಿತ್ಯಕ್ಷಿತಂ ಚ ಸಂತ್ಯಕ್ತಂ ಪಿತುಸ್ತದನುಶಾಸನಮ್ ।।  ೩೩ ।।  </div>
				<div class="verse">ಯತೋ ವಸ್ತ್ವನ್ತರಂ ನಾನ್ಯದಾತ್ಮನೋ ವಿದ್ಯತೇ ಪರಮ್ ।। <br />ಸಮ್ಯಕ್ತಜ್ಜ್ಞಾನಮೇವಾತಸ್ತದನ್ಯತ್ರ ಮೃಷಾ ಮತಿಃ ।।  ೩೪ ।।  </div>
				<div class="verse">ಆತ್ಮಜ್ಞಾನೋದಯಾಯೈವ ಯಾಜ್ಞವಲ್ಕ್ಯೋಽಪ್ಯತೋಽವದತ್ ।। <br />ಉಪಾಸನಾನ್ಯಶೇಷಾಣಿ ತಥಾ ಕರ್ಮಾಣ್ಯಶೇಷತಃ ।।  ೩೫ ।। </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಚತುರ್ಥಾಧ್ಯಾಯಸ್ಯ ಪ್ರಥಮಂ ಷಡಾಚಾರ್ಯಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C04_S02">
			<div class="sname"> ।।  ದ್ವಿತೀಯಂ ಬ್ರಹ್ಮಾಣಮ್ ।। </div>
				<div class="verse">ಅನುಶಿಷ್ಯಾಪಿ ಸ ನೃಪಂ ಯದಾ ನೈಚ್ಛದ್ಧನಂ ನೃಪಾತ್ ।। <br />ಅನನುಶಿಷ್ಟಹೇತೂಕ್ತ್ಯಾ ಮತೀ ರಾಜ್ಞಸ್ತದಾಽಭವತ್ ।।  ೧ ।।  </div>
				<div class="verse">ಯಥೋಕ್ತಾ ನಾನುಶಿಷ್ಟಿಶ್ಚೇತ್ಕೀದೃಕ್ತದನುಶಾಸನಮ್ ।। <br />ಸಂಭಾವಿತಾನುಶಿಷ್ಟ್ಯರ್ಥಂ ತಂ ರಾಜೋಪಸಸಾದ ಹ ।।  ೨ ।।  </div>
				<div class="verse">ಉಪಾಸನಾನಾಂ ಸರ್ವೇಷಾಮೈಕಾತ್ಮ್ಯಜ್ಞಾನನಿಷ್ಠತಾ ।। <br />ಬ್ರಹ್ಮವಿದ್ಯಾಧಿಕಾರತ್ವಾದಿತ್ಯೇತದಧುನೋತ್ಯತೇ ।।  ೩ ।।  </div>
				<div class="verse">ಕೂರ್ಚಾದುತ್ಥಾಯ ವಿಧಿನಾ ತಂ ರಾಜೋಪಸಸಾದ ಹ ।। <br />ಭಗವನ್ನನುಶಾಧೀತಿ ಯಥೇಹಾಭಿಮತಂ ತವ ।।  ೪ ।।  </div>
				<div class="verse">ಯಥಾ ಜಿಗಮಿಷುಃ ಪಾನ್ಥೋ ರಥಂಂ ವಾ ನಾವಮೇವ ವಾ ।। <br />ಆದದೀತಾಽಽಪ್ತಿಸಿದ್ಧ್ಯರ್ಥಂ ಗನ್ತವ್ಯಸ್ಯ ತಥೈವ ಚ ।।  ೫ ।।  </div>
				<div class="verse">ಯಥೋಕ್ತೋಪನಿಷದ್ಭಿಸ್ತ್ವಂ ಸಂಸ್ಕೃತಾತ್ಮಾಽಸಿ ಭಾವಿತಃ ।।  <br />ಏವಂ ವೃನ್ದಾರಕಃ ಪೂಜ್ಯ ಆಢ್ಯೋ ಮಾನುಷವಿತ್ತವಾನ್ ।।  ೬ ।।  </div>
				<div class="verse">ತಥೈವಾಧೀತವೇದಶ್ಚ ಯುಕ್ತಃ ಸಾಧನಸಂಪದಾ ।। <br />ಗತಿಸಾಧನವತ್ತ್ವಾಚ್ಚ ಗನ್ತವ್ಯಮನುಮೀಯತೇ ।।  ೭ ।।  </div>
				<div class="verse">ಅಧ್ಯಾತ್ಮಾದಿವ್ಯವಚ್ಛೇದಾನ್ಮುಚ್ಯಮಾನ ಉಪಾಸನೈಃ ।। <br />ಆವಿರಿಞ್ಚಾದಿತೋ ಭೂಪ ಯಾಸ್ಯಸಿ ಕ್ವೇತಿ ಭಣ್ಯತಾಮ್ ।।  ೮ ।।  </div>
				<div class="verse">ಪಪ್ರಚ್ಛ ಯಾಜ್ಞವಲ್ಕ್ಯೋಽತ ಇತಸ್ತ್ವಂ ಕ ಗಮಿಷ್ಯಸಿ ।।  <br />ಸರ್ವಸ್ಯೈವಾಽಽತ್ಮಭೂತತ್ವಾದ್ಗನ್ತವ್ಯಂ ನ ಸ ಪಶ್ಯತಿ ।।  ೯ ।।  </div>
				<div class="verse">ನನೂಕ್ತೋಪನಿಷದ್ಭಿರ್ಹಿ ಗನ್ತವ್ಯಂ ಪ್ರಾಕ್ಪ್ರಬೋಧಿತಮ್ ।। <br />ದೇವೋ ಭೂತ್ವೇತಿ ವಚಸಾ ತತ್ಕಸ್ಮಾದಿಹ ಪೃಚ್ಛಯತೇ ।।  ೧೦ ।।  </div>
				<div class="verse">ನಾಹಂ ವೇದೇತಿ ಚ ನೃಪೋ ಜಾನನ್ನಪ್ಯಬ್ರವೀತ್ಕಥಮ್ ।। <br />ನೈಷ ದೋಷೋ ಯತೋಽಪ್ರಾಕ್ಷೀದ್ಯಾಜ್ಞವಲ್ಕ್ಯೋ ನರಾಧಿಪಮ್ ।।  ೧೧ ।। </div>
				<div class="verse">ಪೂರ್ವಭೂಮೇರ್ಮುಚ್ಯಮಾನ ಉತ್ತರಾಂ ಕಾಂ ಗಮಿಷ್ಯಸಿ ।। <br />ದೇವತೋಪಾಸನಾದ್ಯೇತಜ್ಜ್ಞಾನೋತ್ಪತ್ತ್ಯೈ ವಿವಕ್ಷಿತಮ್ ।।  ೧೨ ।।  </div>
				<div class="verse">ಉಪಾಸನಾನಿ ಸರ್ವಾಣಿ ಪರವಿದ್ಯಾಧಿಕಾರತಃ ।। <br />ಕ್ರಮಮುಕ್ತಿಫಲಾನೀತಿ ಕ್ವ ಗಮಿಷ್ಯಸಿಗೀರತಃ ।।  ೧೩ ।।  </div>
				<div class="verse">ರಾಜ್ಞಸ್ತು ತದವಿಜ್ಞಾನಾನ್ನಾಹಂ ವೇದೇತಿ ಯುಜ್ಯತೇ ।। <br />ಅನ್ಯೇ ಗತಿವಿವಕ್ಷಾರ್ಥಂ ಮುನೇಃ ಪ್ರಶ್ನಂ ಪ್ರಚಕ್ಷತೇ ।।  ೧೪ ।।  </div>
				<div class="verse">ಸಾಕ್ಷಾದ್ಬ್ರಹ್ಮವಿದಪ್ಯೇಷ ನಾಽಽತ್ಮಾಪ್ತೌ ಗತಿವಿನ್ನೃಪಃ ।। <br />ಪರಮಾತ್ಮೈವ ಗನ್ತವ್ಯಃ ಪರಮಾತ್ಮವಿದಾ ನನು ।।  <br />ಅಥ ಕಃ ಸಂಶಯೋ ಯೇನ ಸ ತೇನೈವಂ ನಿಯುಜ್ಯತೇ ।।  ೧೫ ।।  </div>
				<div class="verse">ಗತಿರ್ನ ವಿದಿತಾ ತಸ್ಯ ತಾಂ ಸ ತಸ್ಮೈ ವಿವಕ್ಷತಿ ।। <br />ಏವಮರ್ಥಮುಪೋದ್ಧಾತಮೇವಂ ಸ ಕೃತವಾನ್ಮುನಿಃ ।।  ೧೬ ।।  </div>
				<div class="verse">ಶ್ರುತೌ ಯದ್ಯಪಿ ನೈತಸ್ಯಾಂ ಶ್ರೂಯತೇ ಗತಿಚೋದನಾ ।। <br />ತಥಾಽಪಿ ಗತಿರೇವೇಯಮುತ್ತರತ್ರ ಸ್ಫುಟಂ ಹಿ ತತ್ ।।  ೧೭ ।।  </div>
				<div class="verse">ಗತಿವಿಜ್ಞಾನವೈಕಲ್ಯಾತ್ಪರಮಾತ್ಮವಿದಪ್ಯಸೌ ।। <br />ನ ಜಾನೇ ಕ್ವ ಗಮಿಷ್ಯಾಮಿ ಕಥಂ ವೇತ್ಯಬ್ರವೀನ್ನೃಪಃ ।।  ೧೮ ।। </div>
				<div class="verse">ಇತಿ ವ್ಯಾಚಕ್ಷತೇ ಕೇಚಿನ್ದ್ರನ್ಥಮೇತಂ ಮಹಾಧಿಯಃ ।। <br />ಶ್ರುತ್ಯಕ್ಷರಾನುಸಾರೇಣ ನಾಯಮರ್ಥೋಽತ್ರ ಲಭ್ಯತೇ ।।  ೧೯ ।।  </div>
				<div class="verse">ಬ್ರಹ್ಮವಿತ್ತ್ವೇ ತು ರಾಜ್ಞೋಽಸ್ಯ ಮಿತಿಂ ನೋಪಲಭಾಮಹೇ ।। <br />ಗ್ರನ್ಥೇ ನಾನನ್ತರೇ ಯಸ್ಮಾದಾತ್ಮಜ್ಞಾನಂ ಸಮೀರಿತಮ್ ।।  ೨೦ ।।  </div>
				<div class="verse">ಗತ್ಯರ್ಥೋ ನಾಪಿ ಚ ಪ್ರಶ್ನಃ ಕ್ವ ಗಮಿಷ್ಯಸಿಲಕ್ಷಣಃ ।। <br />ಗನ್ತವ್ಯಂ ಪೃಚ್ಛ್ಯತೇ ಯಸ್ಮಾನ್ನ ಪಿಪೃಚ್ಛಿಷಿತಾ ಗತಿಃ ।।  ೨೧ ।।  </div>
				<div class="verse">ಯತ್ಸಾಕ್ಷಾದಿತ್ಯುಪಕ್ರಮ್ಯ ಯ ಆತ್ಮೇತ್ಯುಪಸಂಹೃತೇಃ ।। <br />ತದನ್ಯಸ್ಯ ತದಾತ್ಮತ್ವಾದ್ಬ್ರಹ್ಮಣಿ ಸ್ಯಾತ್ಕಥಂ ಗತಿಃ ।।  ೨೨ ।। </div>
				<div class="verse">ಗತಿಗನ್ತವ್ಯಗನ್ತ್ರಾದೇರೋತಪ್ರೋತಾತ್ಮವರ್ತ್ಮನಾ ।। <br />ಬ್ರಹ್ಮಾತ್ಮನಿ ಸಮಾಪ್ತತ್ವಾದ್ಗತಿಃ ಕಾ ಪರಮಾತ್ಮನಿ ।।  ೨೩ ।।  </div>
				<div class="verse">ಅಬ್ದೇಶಾ ಪೃಥಿವೀ ಕೃತ್ಸ್ನಾ ತೇಜೋದೇಶಂ ತಥಾ ಜಲಮ್ ।। <br />ವಾಯುದೇಶಂ ತಥಾ ತೇಜೋ ವಿಯದ್ದೇಶೋಽನಿಲೋಽಖಿಲಃ ।।  ೨೪ ।। </div>
				<div class="verse">ಸ್ವಾರ್ಥದೇಶಃ ಪರಾರ್ಥೋಽರ್ಥಃ ಸ್ವಪ್ನದರ್ಶನವದ್ಯತಃ ।। <br />ಆತ್ಮಮಾತ್ರೈಕಯಾಥಾತ್ಮ್ಯಾನ್ನ ಮುಕ್ತೌ ಸ್ಯಾದ್ಗತಿಸ್ತತಃ ।।  ೨೫ ।।  </div>
				<div class="verse">ಬ್ರಹ್ಮೈವ ಸನ್ನವಾಪ್ನೋತಿ ಬ್ರಹ್ಮೋತಿ ವಚನಂ ಸ್ಫುಟಮ್ ।। <br />ಗನ್ತೃಗನ್ತವ್ಯಯೋರ್ಭೇದೇ ವಿರುಧ್ಯೇತ ನ ಸಂಶಯಃ ।।  ೨೬ ।।  </div>
				<div class="verse">ಕ್ರಿಯಾಕಾರಕಭೇದೇ ಹಿ ಗತಿಃ ಸರ್ವತ್ರ ದೃಶ್ಯತೇ ।। <br />ಗನ್ತವ್ಯ ಆತ್ಮನಿ ಕುತಃ ಕ್ರಿಯಾಕಾರಕಸಂಭವಃ ।।  ೨೭ ।।  </div>
				<div class="verse">ನೈವಾತ್ರ ಗತಿರಸ್ತೀತಿ ಸ್ಪಷ್ಟಮಾಗಮಶಾಸನಮ್ ।। <br />ಸರ್ವಮಾತ್ಮೈವ ಬ್ರಹ್ಮೈವ ತಥಾಚ ಶ್ರುತಿಶಾಸನಮ್ ।।  ೨೮ ।।  </div>
				<div class="verse">ತಮೋಮಾತ್ರಾತಿರೇಕೇಣ ವ್ಯವಧಾನಾನ್ತರಂ ನ ಚ ।। <br />ಯಸ್ಮಾದಸ್ತಿ ತತೋ ಮುಕ್ತೌ ನಾಽಽತ್ಮನೋ ಗತಿರಿಷ್ಯತೇ ।।  ೨೯ ।।  </div>
				<div class="verse">ಅಧ್ಯಾತ್ಮಾದಿಪರಿಚ್ಛೇದಾದ್ಯಥೋಕ್ತೋಪಾಸನಾಶ್ರಯಾತ್ ।। <br />ವಿಮುಚ್ಯ಼ಮಾನಃ ಕೇತಸ್ತ್ವಂ ಗಮಿಷ್ಯಸಿ ವದಾಽಽಶು ಮೇ ।।  ೩೦ ।।  </div>
				<div class="verse">ನಾಹಂ ತದ್ಭಗವನ್ವೇದ ಯತ್ರ ಯಾಸ್ಯಾಮ್ಯತಃ ಪರಮ್ ।। <br />ದೇವತಾವರ್ತ್ಮನಾ ನಾಹಂ ಗನ್ತವ್ಯಂ ವೇದ್ಮಿ ಕಿಂಚನ ।।  ೩೧ ।। </div>
				<div class="verse">ದೇವತಾವಾಪ್ತಿಮಾತ್ರಂ ಹಿ ತ್ವತ್ತಃ ಪ್ರಾಕ್ಶ್ರುತವಾನಹಮ್ ।। <br />ಉಕ್ತೋಪಾಸಾಫಲಂ ನಾತೋ ಗನ್ತವ್ಯಂ ವೇದ್ಮಿ ಕಿಂಚನ ।।  ೩೨ ।।  </div>
				<div class="verse">ಇತ್ಯುಕ್ತವನ್ತಂ ಪ್ರತ್ಯಾಹ ತದ್ವಕ್ಷ್ಯಾಮಿ ತವಾಧುನಾ ।। <br />ಮುಚ್ಯಮಾನೋಽಥ ಯತ್ರ ತ್ವಂ ಗಮಿಷ್ಯಸಿ ನರಾಧಿಪ ।।  ೩೩ ।। </div>
				<div class="verse">ಅವಿದ್ಯಾಮಾತ್ರವಿಧ್ವಸ್ತೌ ಯತೋಽನಾಪ್ತವದಾಪ್ಯತೇ ।। <br />ಗಮಿಷ್ಯಸೀತ್ಯತೋ ವಕ್ತಿ ಸ್ವಾಸ್ಥ್ಯಂ ಯಾತೋ ಯಥಾ ತಥಾ ।।  ೩೪ ।।  </div>
				<div class="verse">ಅತೋಽವಗತಿರೇವಾತ್ರ ಗತಿತ್ವೇನ ವಿವಕ್ಷ್ಯತೇ ।। <br />ಪ್ರಾಪ್ತೋಽಸೀತಿ ಯತೋ ಜ್ಞಾನಜನ್ಮಮಾತ್ರಂ ಪ್ರವಕ್ಷ್ಯತಿ ।।  ೩೫ ।।  </div>
				<div class="verse">ಇನ್ಧೋ ನಾಮೈಷ ಪುರುಷೋ ದಕ್ಷಿಣೇಽಕ್ಷಣಿ ಯಃ ಸ್ಥಿತಃ ।। <br />ಆದಿತ್ಯಾನ್ತರ್ಗತೋ ದೇವೋ ವ್ಯಾಖ್ಯಾತಾಯತನಾದಿಕಃ ।।  ೩೬ ।।  </div>
				<div class="verse">ಇಧ್ಯತೇಽಹರ್ನಿಶಂ ಯಸ್ಮಾದಿನ್ಧನಾಮಾ ತತಃ ಪುಮಾನ್ ।। <br />ಶ್ರುತ್ಯೇಹ ದೃಷ್ಟೋಽತಿಶಯಃ ಕಶ್ಚಿತ್ಸ್ಯಾದ್ದಕ್ಷಿಣೋಽಕ್ಷಣಿ ।।  ೩೭ ।।  </div>
				<div class="verse">ಅಙ್ಗಂ ವಾ ವೀರ್ಯವದೃಷ್ಟಂ ಪುಂಸಾಂ ಪ್ರಾಯೇಣ ದಕ್ಷಿಣಮ್ ।। <br />ದಕ್ಷಿಣಾಕ್ಷಿಗ್ರಹಸ್ತಸ್ಮಾದ್ಭೋಕ್ತೃತ್ವಪ್ರತಿಪತ್ತಯೇ ।।  ೩೮ ।।  </div>
				<div class="verse">ದಕ್ಷಿಣೇಽಕ್ಷ್ಣೀನ್ಧನಾಮಾಽಯಂಂ ಪುಮಾನ್ಭೋಕ್ತೇತಿ ಯಂ ವಿದುಃ ।। <br />ಇನ್ಧಂ ಸನ್ತಂ ತಮಾತ್ಮಾನಮಿನ್ದ್ರನಾಮ್ನಾ ಪ್ರಚಕ್ಷತೇ ।।  ೩೯ ।। </div>
				<div class="verse">ಪ್ರತ್ಯಕ್ಷನಾಮಗ್ರಹಣಂ ಪರಿಹೃತ್ಯ ಪರೋಕ್ಷತಃ ।। <br />ಪರೋಕ್ಷನಾಮಗ್ರಹಣಪ್ರಿಯಾ ದೇವಾ ಯ಼ತಸ್ತತಃ ।।  ೪೦ ।।  </div>
				<div class="verse">ಪರೋಕ್ಷನಾಮಗ್ರಹಣೇ ಪ್ರೀಯನ್ತೇ ದೇವತಾ ಯತಃ ।। <br />ತಸ್ಮಾದಾಚಕ್ಷತೇ ನಾಮ ಪಾರೋಕ್ಷ್ಯೇಣೈವ ಮಾನವಾಃ ।।  ೪೧ ।।  </div>
				<div class="verse">ಮಾ ಜ್ಞಾಸಿಷ್ಟ ಕಥಂ ನಾಮ ನಾಮತತ್ತ್ವಂ ಬಹಿರ್ಜನಃ ।। <br />ಪರೋಕ್ಷನಾಮಗ್ರಹಣಂ ತೇನ ದೇವಸ್ಯ ರೋಚತೇ ।।  ೪೨ ।।  </div>
				<div class="verse">ಪ್ರತ್ಯಕ್ಷನಾಮಗ್ರಹಣಂ ಪ್ರದ್ವಿಷನ್ತಿ ಜಗತ್ಯಪಿ ।। <br />ಶ್ರೇಯಾಂಸೋಽಮುಕಮಿಶ್ರಾಸ್ತ ಇತ್ಯುಕ್ತಿಂ ಕಾಮಯನ್ತಿ ಚ ।।  ೪೩ ।।  </div>
				<div class="verse">ತಸ್ಯೈವಾನ್ನಪತೇರ್ಜಾಯಾ ಯೇಯಂ ಸವ್ಯೇಽಕ್ಷ್ಣಿ ಸಂಸ್ಥಿತಾ ।। <br />ಭೋಗ್ಯತ್ವಾತ್ಸಾ ವಿರಾಡುಕ್ತಾ ತದ್ಭೋಕ್ತಾ ದಕ್ಷಿಣಾಕ್ಷಿಗಃ ।।  ೪೪ ।।  </div>
				<div class="verse">ಏಕಸ್ಯೈವ ಹಿ ದೇವಸ್ಯ ವಿಭಾಗಃ ಸ್ಥಾನದೇವತಃ ।। <br />ಅಗ್ನೀಷೋಮಾತ್ಮನಾ ಶ್ರುತ್ಯಾ ಧ್ಯಾನಾರ್ಥಮಿಹ ಭಣ್ಯತೇ ।।  ೪೫ ।।  </div>
				<div class="verse">ನಾನಯೋರ್ವ್ಯತಿರೇಕೋಽಸ್ತಿ ಭೋಕ್ತೃಭೋಗ್ಯಾತ್ಮನೋಃ ಕ್ವಚಿತ್ ।। <br />ಪ್ರಧಾನಗುಣಭಾವೇನ ಸರ್ವತ್ರೈತೇ ವ್ಯವಸ್ಥಿತೇ ।।  ೪೬ ।।  </div>
				<div class="verse">ತಯೋಃ ಸಮಾಗಮಶ್ಚಾಸ್ಮಿನ್ಹೃದ್ಯನ್ತಸ್ಥೇ ಸುಷೌ ಮಿಥಃ ।। <br />ಸಂಸ್ತುತೋಽತ್ರೇತಿ ಸಂಸ್ತಾವೋ ಹೃದ್ಯಾಕಾಶ ಇಹೋಚ್ಯತೇ ।।  ೪೭ ।।  </div>
				<div class="verse">ಊರ್ಗ್ರಸೋ ಲೋಹಿತಸ್ಯಾತ್ರ ಪಿಣ್ಡೋ ಯಃ ಸೋಽನ್ನಮೇತಯೋಃ ।। <br />ಅನ್ನಂ ದಾಮೇತಿ ಯತ್ಪೂರ್ವಂ ವ್ಯಾಖ್ಯಾತಂ ಶಿಶುಬನ್ಧನಮ್ ।।  ೪೮ ।।  </div>
				<div class="verse">ಮಿಥೋ ನಾಡೀಶತಾನದ್ಧಂ ತಯೋಃ ಪ್ರಾವರಣಂ ತಥಾ ।। <br />ತಜ್ಜಾಲಕಮಿವಾಽಽಭಾತಿ ಬಹುಚ್ಛಿದ್ರತ್ವಸಾಮ್ಯತಃ ।।  ೪೯ ।।  </div>
				<div class="verse">ತಯೋಃ ಸಂಚರತೋರ್ಮಾರ್ಗೋ ಯೈಷೋರ್ಧ್ವಾ ಹೃದಯಾದ್ಗತಾ ।। <br />ಜಾಗ್ರದ್ದೇಶಾಪ್ತಯೇ ಜ್ಞೇಯಾ ನಾಡೀ ಸ್ವಪ್ನಾಖ್ಯಭೂಮಿತಃ ।।  ೫೦ ।।  </div>
				<div class="verse">ಅನ್ನಸ್ಯ ಪ್ರವಿವೇಕಾರ್ಥಂ ಭೋಕ್ತುಃ ಸೌಕ್ಷ್ಮ್ಯಾರ್ಥಮೇವ ಚ ।। <br />ನಾಡೀನಾಂ ಪರಿಣಾಹೋಽಥ ಸಮ್ಯಕ್ಶ್ರುತ್ಯೇಹ ವರ್ಣ್ಯತೇ ।।  ೫೧ ।।  </div>
				<div class="verse">ನಾಡ್ಯೋಽತಿಸೂಕ್ಷ್ಮಾಃ ಪುಸೋಽಸ್ಯ ವ್ಯವಹಾರಪ್ರಸಿದ್ಧಯೇ ।। <br />ಸಹಸ್ರಭೇದಸಂಭಿನ್ನಕೇಶೈಕಾಶಸಮಾ ಹಿತಾಃ ।।  ೫೨ ।।  </div>
				<div class="verse">ನೋಪಮೇಹ ಯತಸ್ತಾಸಾಂ ಸೌಕ್ಷ್ಮ್ಯೇ ಜಗತಿ ವಿದ್ಯತೇ ।।  <br />ತಸ್ಮಾತ್ಕೇಶವಿಭಾಗೋಽಯಂ ನಾಡೀಸೌಕ್ಷ್ಮ್ಯಾರ್ಥಮುಚ್ಯತೇ ।।  ೫೩ ।। </div>
				<div class="verse">ಯಥಾ ಸಂಚರಣೀ ನಾಡೀ ಪ್ರೋಕ್ತೇಯಂ ದೇವತಾತ್ಮನೋಃ ।। <br />ದೇವತಾನಾಂ ತಥಾಽನ್ಯಾಸಾಂ ನಾಡ್ಯೋ ಜ್ಞೇಯಾಃ ಸಹಸ್ರಶಃ ।।  ೫೪ ।।  </div>
				<div class="verse">ಶಬ್ದಾದ್ಯನ್ನವಹಾಃ ಸೂಕ್ಷ್ಮಾಃ ಶ್ರೋತ್ರಾದಿಕರಣಾಶ್ರಯಾಃ ।। <br />ದೇವತಾ ದೇವತಾತ್ಮಾನಂ ತರ್ಪಯನ್ತೀದ್ದ ತಾಃ ಸದಾ ।।  ೫೫ ।।  </div>
				<div class="verse">ಅತಿಸೂಕ್ಷ್ಮಾಭಿರೇತಾಭಿರ್ಜಗ್ಧಮನ್ನ ಸಮಾಸ್ರವತ್ ।। <br />ದೇವತಾ ಆಸ್ರವತ್ಯೇತದ್ವ್ಯಾಪ್ನೋತ್ಯೇತದ್ಯಥೋದಿತಮ್ ।।  ೫೬ ।।  </div>
				<div class="verse">ಸರ್ವಾಸ್ವೇವ ಹಿತಾಸ್ವಾಸು ಸರ್ವಾ ಅಧ್ಯಾತ್ಮದೇವತಾಃ ।। <br />ಚರನ್ತ್ಯೂರ್ಗ್ರಸಪೂರ್ಣಾಸು ಭೋಗಾರ್ಥೇ ಪುರುಷಸ್ಯ ತು ।।  ೫೭ ।।  </div>
				<div class="verse">ಸ್ವಚಿದಾಭಾಸಸಂವ್ಯಾಪ್ತಿಃ ಪುಂಭೋಗಃ ಸುಖದುಃಖಯೋಃ ।। <br />ಸೋಽಪ್ಯಸ್ಯ ದೇವತಾತನ್ತ್ರೋ ದೇವತಾಶ್ಚಾನ್ನಸಂಶ್ರಯಾಃ ।।  ೫೮ ।।  </div>
				<div class="verse">ಅನ್ನಂ ನಾಡ್ಯಾಶ್ರಯಂ ಸೂಕ್ಷ್ಮಂ ತಚ್ಛ್ರುತ್ಯೇಹೋಪವರ್ಣ್ಯತೇ ।। <br />ಏತಾಭಿರಿತ್ಯತೋ ಯಾವಚ್ಛಾರೀರಾದಿತಿ ಚೋದನಾ ।।  ೫೯ ।।  </div>
				<div class="verse">ಪ್ರವಿವಿಕ್ತತರೋಽನ್ನಂಶಸ್ತರ್ಪಯನ್ಪ್ರಾಣದೇವತಾಃ ।। <br />ಪ್ರಾಪ್ನೋತಿ ಲಿಙ್ಗಮಾಹಾರಃ ಸ ತಸ್ಯೇತ್ಯಭಿಧೀಯತೇ ।।  ೬೦ ।।  </div>
				<div class="verse">ಚೀಯಮಾನಾದಿತೋ ದೇಹಾದ್ರಸಾದ್ಯನ್ನೇನ ಭೌತಿಕಾತ್ ।। <br />ಪ್ರವಿವಿಕ್ತತರಾಹಾರೋ ಲಿಙ್ಗಾತ್ಮಾಽಯಂ ಪುರೋದಿತಾತ್ ।।  ೬೧ ।।  </div>
				<div class="verse">ರಸಾದಿಃ ಪ್ರವಿವಿಕ್ತಃ ಸ್ಯಾತ್ಪುರೀಷದಿವ್ಯಪೇಕ್ಷಯಾ ।। <br />ರಸಾದೇರಪಿ ಸೂಕ್ಷ್ಮೋಽಯಮಾಹಾರೋ ಲಿಙ್ಗತೃಪ್ತಿಕೃತ್ ।।  ೬೨ ।।  </div>
				<div class="verse">ಯತ ಏವಮತಃ ಪ್ರಾಹ ತಲ್ಲಿಙ್ಗಂ ಸ್ಥೂಲದೇಹತಃ ।। <br />ಪ್ರವಿವಿಕ್ತತರಾಹಾರಂ ಶ್ರುತಿಃ ಸೂಕ್ಷ್ಮಾನ್ನಸಂಸ್ಥಿತೇಃ ।।  ೬೩ ।।  </div>
				<div class="verse">ಯತೋಽತಿಸೂಕ್ಷ್ಮೋ ಲಿಙ್ಗಾತ್ಮಾ ನಾತೋಽಯಂ ಸ್ಥೂಲದೇಹವತ್ ।। <br />ದೇಹಾದ್ದೇಹಾನ್ತರಂ ಗಚ್ಛನ್ಕೇನಚಿತ್ಪ್ರತಿಹನ್ಯತೇ ।।  ೬೪ ।।  </div>
				<div class="verse">ಇವೇತ್ಯನರ್ಥಕಂ ಕೇಚಿದೇವಾರ್ಥೇನ ವಿರೋಧತಃ ।। <br />ಏವಾರ್ಥಸ್ಯೋಪಮಾಮನ್ಯ ಇವಾರ್ಥೇ ಚಾವಧಾರಣಮ್ ।।  ೬೫ ।।  </div>
				<div class="verse">ಲಿಙ್ಗಾಹಾರಾದಪ್ಯಣೀಯಾನ್ಯತಃ ಪ್ರಾಜ್ಞಾತ್ಮನಸ್ತತಃ ।। <br />ಉಪಮಾರ್ಥಮಿವೇತ್ಯೇತತ್ಪದಮತ್ರ ಪ್ರಯುಜ್ಯತೇ ।।  ೬೬ ।।  </div>
				<div class="verse">ಕದಮ್ಬಪುಷ್ಪವತ್ಸೈಷಾ ದೇವತಾ ಹೃದಯಾಶ್ರಯಾ ।। <br />ಬಹಿರ್ಗತಾಸು ನಾಡೀಷು ವಿಷಕ್ತಾ ಹೃದಯಾದಧಿ ।।  ೬೭ ।।  </div>
				<div class="verse">ಯಥೇಯಂ ದೇವತಾ ಸರ್ವಾಸ್ತಥಾಽನ್ಯಾ ಅಪಿ ದೇವತಾಃ ।। <br />ಸಾಧಾರಣತ್ವಾತ್ಸರ್ವಾಸಾಂ ಕಾರಪ್ಯಸ್ಯ ಕರಣಸ್ಯ ಚ ।।  ೬೮ ।।  </div>
				<div class="verse">ತತ್ರೈಕಸ್ಯಾ ಯದಾ ಕಾರ್ಯಂ ದೃಷ್ಟ್ಯಾದಿ ಸ್ಯಾದುಪಸ್ಥಿತಮ್ ।। <br />ಗುಣಭಾವಂ ತದಾ ಯಾನ್ತಿ ಸರ್ವಾಸ್ತಾಂ ಪ್ರತಿ ದೇವತಾಃ ।।  ೬೯ ।।  </div>
				<div class="verse">ನಾಡ್ಯನ್ತರೇಷ್ವಪಿ ತಥಾ ಸರ್ವಾಸಾಂ ಸಂಹತತ್ವತಃ ।। <br />ಏಷ ಏವ ಕ್ರಮೋ ಜ್ಞೇಯಃ ಪ್ರಾಧಾನ್ಯಗುಣಭಾವಯೋಃ ।।  ೭೦ ।।  </div>
				<div class="verse">ಏವಂ ಚ ಸತಿ ಯಾವತ್ಯೋ ನಾಡ್ಯೋ ಹೃದಯಬನ್ಧನಾಃ ।। <br />ಸಂವತ್ಸರಾಶ್ಚ ತಾವನ್ತಸ್ತೇ ಪ್ರಜಾಪತಯೋಽಗ್ನಯಃ ।।  ೭೧ ।।  </div>
				<div class="verse">ಪ್ರತಿಭಾಗಂ ಸಮಾಪ್ತತ್ವಾತ್ಪೂರ್ವೋಕ್ತಸ್ಯೇಹ ವಸ್ತುನಃ ।। <br />ದೇವತಾಽತೋ ಯಥಾಽಧ್ಯಾತ್ಮಮಧಿಭೂತಂ ತಥೈವ ಸಾ ।।  ೭೨ ।।  </div>
				<div class="verse">ಅಧಿದೈವಂ ಚ ವಿಭ್ವೀಯಂ ದ್ವೈತೈಕತ್ವೇನ ವಿಷ್ಠಿತಾ ।। <br />ಯಥಾಽಸ್ಯ ನಾಡ್ಯಃ ಪುಂಸಃ ಸ್ಯುರಧ್ಯಾತ್ಮಂ ಸರ್ವತೋ ಗತಾಃ ।।  ೭೩ ।।  </div>
				<div class="verse">ಅಧಿಭೂತಃ ತಥಾಽಸ್ಯೈವ ವಾಯುಮಯ್ಯಃ ಸಮನ್ತಗಾಃ ।।  <br />ಏತಸ್ಮಾದೇವ ನಿಃಸೃತ್ಯ ಶರೀರಾತ್ಸರ್ವತೋ ಗತಾಃ ।।  ೭೪ ।।  </div>
				<div class="verse">ಅಧಿಭೂತಾತ್ಮನೈವಾಯಂ ನಾಡೀಲಕ್ಷಣವರ್ತ್ಮನಾ ।। <br />ಆಪೂರ್ಯೇದಂ ಜಗತ್ಸರ್ವಂ ಸ್ಥಿತ ಆಧ್ಯಾತ್ಮಿಕಃ ಪುಮಾನ್ ।।  ೭೫ ।।  </div>
				<div class="verse">ನಾಡ್ಯ ಆಧ್ಯಾತ್ಮಿಕಸ್ಯೇವ ಹ್ಯಧಿದೈವಾತ್ಮನಸ್ತಥಾ ।।  <br />ವಿರಾಜೋ ರಶ್ಮಯೋ ಜ್ಞೇಯಾಃ ಪ್ರತ್ಯಂಶಾವಸಿತಾಸ್ತಥಾ ।।  ೭೬ ।।  </div>
				<div class="verse">ಆಧ್ಯಾತ್ಮಿಕಸ್ಯೇವ ಪುಂಸಃ ಕೃತ್ಸ್ನಾಽಧ್ಯಾತ್ಮಾಧಿಭೂತಯ಼ೋಃ ।। <br />ಅನನ್ತಭಿನ್ನಕಾರ್ಯೇಷು ಸಮಾಪ್ತಿರ್ದೇವತಾತ್ಮನಃ ।।  ೭೭ ।।  </div>
				<div class="verse">ಆಧ್ಯಾತ್ಮಿಕಂ ಪರಿಚ್ಛೇದಮುಕ್ತದರ್ಶನವರ್ತ್ಮನಾ ।।  <br />ದೇವತಾಸೂಪಸಂಹೃತ್ಯ ವಿರಾಜ್ಯಪಿ ಚ ದೇವತಾಃ ।।  ೭೮ ।।  </div>
				<div class="verse">ವಿರಾಜಂ ಚೋಪಸಂಹೃತ್ಯ ಪ್ರಾಣವಿಜ್ಞಾನವಿಗ್ರಹೇ ।। <br />ಹಿರಣ್ಯಗರ್ಭೇ ತಂ ಚಾಪಿ ಸರ್ವಕಾರಣ ಆತ್ಮನಿ ।।  ೭೯ ।।  </div>
				<div class="verse">ಅಧ್ಯಾತ್ಮದೇವತಾಃ ಸರ್ವಾ ಹೃದಿ ನೀತ್ವಾಽಽತ್ಮನಸ್ತತಃ ।। <br />ಹೃದಯಾದುಕ್ತನಾಡೀಭಿಃ ಸಂದಧ್ಯಾತ್ಸೂರ್ಯರಶ್ಮಿಭಿಃ ।।  ೮೦ ।।  </div>
				<div class="verse">ರವಿಹೃನ್ಮಧ್ಯಗಂ ಯಾಯಾತ್ತತೋ ರಶ್ಮಿಭಿರಾವೃತಃ ।।  <br />ಹಿರಣ್ಯಗರ್ಭಮಾತ್ಮಾನಂ ತತಸ್ತತ್ಕಾರಣಂ ಬುಧಃ ।।  ೮೧ ।।  </div>
				<div class="verse">ವೈಶ್ವಾನರಾತ್ತದಾತ್ಮಾನಂ ಪ್ರಾಪ್ತಸ್ಯ ಹೃದಿ ತೈಜಸಮ್ ।। <br />ಹಿರಣ್ಯಗರ್ಭಂ ತಂ ಚಾಪಿ ಪ್ರಾಣಾತ್ಮನ್ಯುಪಸಂಹರೇತು ।।  ೮೨ ।।  </div>
				<div class="verse">ಪ್ರಾಣಶಬ್ದೇನ ಚಾಪ್ಯತ್ರ ಕಾರಣಾತ್ಮಾಽಭಿಧೀಯತೇ ।।  <br />ಬೀಜಂ ಕಾರ್ಯಸ್ಯ ಸರ್ವಸ್ಯ ಪ್ರಾಜ್ಞಶ್ಚೇತಿ ನಿರುಚ್ಯತೇ ।।  ೮೩ ।।  </div>
				<div class="verse">ಕಾರ್ಯಾಣಾಂ ಕಾರಣಂ ಮುಕ್ತ್ವಾ ನಾನ್ಯತ್ರಾಸ್ತ್ಯಪ್ಯಯೋ ಯತಃ ।।  <br />ತಸ್ಮಾತ್ಕಾರಣಸಂಪ್ರಾಪ್ತ್ಯಾ ಯಾಯಾನ್ನೇತೀತ್ಯಕಾರಣಮ್ ।।  ೮೪ ।।  </div>
				<div class="verse">ಸಾಶ್ರಯೈಃ ಕರಣೈರ್ಹೀನೋ ಗ್ರಸ್ತಾಧ್ಯಾತ್ಮಾಧಿದೈವತಃ ।। <br />ಪ್ರಾಣಾತ್ಮಾ ಏಕ ಏವಾಽಽಸ್ತೇ ಪ್ರಜ್ಞಾನಘನವಿಗ್ರಹಃ ।।  ೮೫ ।।  </div>
				<div class="verse">ನಿರ್ವಿಭಾಗಾತ್ಮನಸ್ತಸ್ಯ ಪ್ರಾಞ್ಚಃ ಪ್ರಾಣಾಃ ಪುರಾಽಸ್ಯ ಯೇ ।। <br />ಪ್ರಾಚೀ ದಿಗೇವ ಸಂವೃತ್ತಾಸ್ತದವಚ್ಛೇದಹಾನತಃ ।।  ೮೬ ।।  </div>
				<div class="verse">ದಕ್ಷಿಣಾ ದಕ್ಷಿಣೇ ಪ್ರಾಣಾಃ ಪ್ರತ್ಯಞ್ಚಶ್ಚಾಪಿ ಪಶ್ಚಿಮಾಃ ।। <br />ಉದೀಚೀ ದಿಗುದಞ್ಚಶ್ಚ ಸರ್ವೇ ಸರ್ವಾ ದಿಶಸ್ತಥಾ ।।  ೮೭ ।।  </div>
				<div class="verse">ಯತ್ಸಾಕ್ಷಿಕೀ ತಮಃಸಿದ್ಧಿಸ್ತತ್ಕಾರ್ಯಸ್ಯ ಚ ಲಕ್ಷ್ಯತೇ ।। <br />ತದ್ಭಾವಾಭಾವಯೋರಾತ್ಮಾ ನ ಕಾರ್ಯಂ ನಾಪಿ ಕಾರಣಮ್ ।।  ೮೮ ।।  </div>
				<div class="verse">ತೇನೈವ ಜ್ಞಾತ್ಮನಾಽಶೇಷಂ ತದ್ಧ್ವಾನ್ತಂ ಧ್ವಾನ್ತಜಂ ತಥಾ ।। <br />ಜಗ್ಧ್ವಾ ನಿತ್ಯಾತ್ಮನಾ ವಿದ್ವಾನ್ಪೂರ್ಣದೃಷ್ಟ್ಯಾಽವಶಿಷ್ಯತೇ ।।  ೮೯ ।।  </div>
				<div class="verse">ಏಷ ಮಾರ್ಗ ಉಪನ್ಯಸ್ತ ಐಕಾತ್ಮ್ಯಜ್ಞಾನಜನ್ಮನೇ ।। <br />ನ ತ್ವರ್ಚಿರಾದಿವತ್ತಸ್ಯ ಪ್ರಾಪ್ತಯೇ ಗತಿಕಲ್ಪನಾ ।।  ೯೦ ।।  </div>
				<div class="verse">ಆತ್ಮತ್ವಾದಾಪ್ತತತ್ತ್ವೋಽಯಂ ನ ದೇಶಾದ್ಯನ್ತರಾಯವಾನ್ ।। <br />ಜ್ಞಾನಂ ಮುಕ್ತ್ವಾ ತತಃ ಪ್ರಾಪ್ತೌ ನಾನ್ಯತ್ಕಿಂಚಿದಪೇಕ್ಷತೇ ।।  ೯೧ ।।  </div>
				<div class="verse">ಪ್ರತ್ಯಾಯ್ಯೈವಂ ಪರಾತ್ಮಾನಂ ಮುನಿರಾಹ ನರಾಧಿಪಮ್ ।। <br />ಪ್ರಾಪ್ತೋಽಸ್ಯಭಯಮಿತ್ಯೇವಂ ಭಯಹೇತುವಿನಾಶತಃ ।।  ೯೨ ।।  </div>
				<div class="verse">ಭಯಹೇತುರವಿದ್ಯೈವ ಸಾ ಚ ದುಃಸ್ಥಿತಸಿದ್ಧಿಕಾ ।। <br />ಪ್ರಾಗಪ್ಯೈಕಾತ್ಮ್ಯವಿಜ್ಞಾನಾದವಿಚಾರಿತಸಿದ್ಧಿಕಾ ।।  ೯೩ ।।  </div>
				<div class="verse">ಯತೋಽತಃ ಪ್ರತ್ಯಾಗ್ಯಾಥಾತ್ಮ್ಯಭಾಸ್ವದ್ವಿಜ್ಞಾನಭಾಸ್ಕರ -<br />ಪ್ರಸತಿಮಾತ್ರಾದೇವಾಸ್ಯಾ ಧ್ವಸ್ತಿರಾತ್ಯನ್ತಿಕೀ ಭವೇತ್ ।।  ೯೪ ।।  </div>
				<div class="verse">ಪ್ರಾಪ್ತೋಽಸೀತಿ ಚ ನಿರ್ದೇಶಾಜ್ಜ್ಞಾನಮೇವಾಽಽತ್ಮನೋ ಗತಿಃ ।।  <br />ಜ್ಞಾನಾದನ್ಯಾ ಗತಿಶ್ಚೇತ್ಸ್ಯಾತ್ಪ್ರಾಪ್ಸ್ಯಸೀತ್ಯೇವ ತಂ ವದೇತ್ ।।  ೯೫ ।।  </div>
				<div class="verse">ಜ್ಞಾನತುಲ್ಯಾಮಮನ್ವಾನೋ ದಕ್ಷಿಣಾಂ ಗುರವೇ ನೃಪಃ ।। <br />ಅಭಯಂ ತ್ವಾಮಿತಿ ಪ್ರಾಹ ಯಾಜ್ಞವಲ್ಕ್ಯಂ ಸ ಪಾರ್ಥಿವಃ ।।  ೯೬ ।। </div>
				<div class="verse">ಉಚಿತಾ ದಕ್ಷಿಣೈಷೈವ ಯೋಕ್ತೇಹಾಭಯಲಕ್ಷಣಾ ।। <br />ಸಮ್ಯಗ್ಜ್ಞಾನಾಖ್ಯದಾನಸ್ಯ ತದನ್ಯಾ ಸಂಸೃತಿರ್ಯತಃ ।।  ೯೭ ।।  </div>
				<div class="verse">ಯಚ್ಚಾಭಯಂ ವೇದಯಸ ಇತಿ ಪ್ರತ್ಯೂಚಿವಾನ್ನೃಪಃ ।। <br />ತತ್ತಮೋಧ್ವಸ್ತಿತಃ ಕಾರ್ಯಂ ನಾನ್ಯದಸ್ತೀತಿ ಲಿಙ್ಗ್ಯತೇ ।।  ೯೮ ।।  </div>
				<div class="verse">ಅಭಯಸ್ಯ ಪ್ರದಾತೃತ್ವಾನ್ನನ್ವವಾಪ್ತಾಭಯೋ ಗುರುಃ ।। <br />ಅಭಯಂ ತ್ವಾಮಿತಿ ಕಥಂ ರಾಜ್ಞಾಽಽಶೀಸ್ತಂ ಪ್ರತೀರ್ಯತೇ ।।  ೯೯ ।। </div>
				<div class="verse">ಇತ್ಯಸ್ಯ ಪರಿಹಾರೋಕ್ತಿಂ ಕೇಚಿದಾಚಕ್ಷತೇ ಬುಧಾಃ ।। <br />ಶಬ್ದಾದವಾಪ್ತಮಭಯಂ ನ ತು ಸಾಕ್ಷಾಚ್ಚಕಾರ ತತ್ ।।  ೧೦೦ ।।  </div>
				<div class="verse">ಸಾಕ್ಷಾತ್ಕರಣಸಿದ್ಧ್ಯರ್ಥಮತೋ ರಾಜಾಽಬ್ರವೀನ್ಮುನಿಮ್ ।। <br />ಅಭಯಂ ತ್ವಾಮಿತಿ ವಚಸ್ತದ್ಧ್ಯಸ್ಯಾಪ್ರಾಪ್ತಮುಚ್ಯತೇ ।।  ೧೦೧ ।।  </div>
				<div class="verse">ಯದಿ ವಾ ದ್ವಿವಿಧೋ ಮೋಕ್ಷೋ ಜೀವತ್ಯೇವ ಶರೀರಕೇ ।। <br />ಏಕಃ ಸಾಕ್ಷಾತ್ಕೃತಬ್ರಹ್ಮಾ ಮೃತೇರೂರ್ಧ್ವಂ ಚ ತಲ್ಲಯಃ ।।  ೧೦೨ ।।  </div>
				<div class="verse">ಏವಂ ಪರಿಜಿಹೀರ್ಷನ್ತಿ ನ ತು ನ್ಯಾಯೋಕ್ತಿರೀದೃಶೀ ।। <br />ಪ್ರಾಪ್ತೋಽಸೀತಿ ಮುನೇರುಕ್ತೇಃ ಪರಿಹಾರೋ ನ ಯುಜ್ಯತೇ ।।  ೧೦೩ ।।  </div>
				<div class="verse">ತಜ್ಜ್ಞಾನಮಾತ್ರಮೇವೋಕತ್ವಾ ಪ್ರಾಪ್ತೋಽಸೀತಿ ಯತೋಽವದತ್ ।। <br />ತತ್ಸಾಕ್ಷಾತ್ಕರಣಾನ್ನಾನ್ಯಸ್ತಲ್ಲಯೋ ವಾಽತ ಇಷ್ಯತೇ ।।  ೧೦೪ ।।  </div>
				<div class="verse">ಶಾಬ್ದವಿಜ್ಞಾನಮಾತ್ರೇಣ ನಾಽಽಚಾರ್ಯತ್ವೇ ನಿಯುಜ್ಯತೇ ।। <br />ಶ್ರೋತ್ರಿಯಂ ಬ್ರಹ್ಮನಿಷ್ಠಂ ಚ ಗುರುಂ ಯಾಯಾದಿತಿ ಶ್ರುತೇಃ ।।  ೧೦೫ ।। </div>
				<div class="verse">ಅಭಯಂ ವೇದಯಸೀತ್ಯೇತನ್ನ ಚಾಸಾಶ್ರಾತ್ಕೃತೇ ಪರೇ ।। <br />ಶಾಬ್ದಮಾತ್ರಪರಿಜ್ಞಾನೇ ರಾಜ್ಞೋೇ ಯುಕ್ತಂ ಪ್ರಭಾಷಿತುಮ್ ।।  ೧೦೬ ।।  </div>
				<div class="verse">ಅಸಾಧಾರಣಧರ್ಮೋತ್ಥಂ ವಿಜ್ಞಾನಂ ವಸ್ತುನಿ ಪ್ರಮಾ ।। <br />ಶಬ್ದಮಾತ್ರಪ್ರಮೋತ್ಥಂ ತು ನ ಮಾನಂ ವಸ್ತ್ವಸಂಶ್ರಯಾತ್ ।।  ೧೦೭ ।।  </div>
				<div class="verse">ಸಾಕ್ಷಾತ್ಕೃತೈಕತತ್ತ್ವಸ್ಯಾಪ್ಯೈಕಾತ್ಮ್ಯಪ್ರಲಯಂ ಪ್ರತಿ ।। <br />ಕಿಂ ಸಮಾಶಙ್ಕ್ಯತೇ ಯೇನ ತದಾಶೀಃ ಸಂಪ್ರಯುಜ್ಯತೇ ।।  ೧೦೮ ।।  </div>
				<div class="verse">ಜ್ಞಾನಾನುರೂಪಾಮೇವಾತೋ ದಕ್ಷಿಣಾಂ ದಿತ್ಸುರಬ್ರವೀತ್ ।। <br />ಅಭಯಂ ತ್ವಾಮಿತಿ ನೃಪೋ ಯಥೋಕ್ತಜ್ಞಾನಲಿಙ್ಗನಮ್ ।।  ೧೦೯ ।।  </div>
				<div class="verse">ಸಾಕ್ಷಾಜ್ಜ್ಞಾನಾತಿರೇಕೇಣ ನಾಲಮನ್ಯದ್ವಿಮುಕ್ತಯೇ ।।  <br />ಯಥಾ ತಥಾಽಸಕೃತ್ಪೂರ್ವಮವೋಚಾಮ ಪದೇ ಪದೇ ।।  ೧೧೦ ।।  </div>
				<div class="verse">ಭವಾನಪ್ಯಹಮೇವೇತಿ ಯದಾ ಸಾಕ್ಷಾದ್ವಿನಿಶ್ಚಯಃ ।। <br />ವಿದೇಹಾದಿ ತದಾ ವಿಶ್ವಂ ತ್ವತ್ತಃ ಕಸ್ಯೇತಿ ಕಥ್ಯತಾಮ್ ।।  ೧೧೧ ।।  </div>
				<div class="verse">ಮಮೇವ ಭವತೋಽಪೀದಂ ನ ಚ ಕಿಂಚಿದಸಂಗತಮ್ ।। <br />ಅಭಾವಾಚ್ಚ ತ್ವದನ್ಯಸ್ಯ ಸರ್ವಮಾತ್ಮೇತಿ ಶಾಸನಾತ್  ।।  ೧೧೨ ।।  </div>
				<div class="verse">ಅಹಂ ಮಮೇತ್ಯವಿದ್ಯಾಧೀಃ ಸಹೇತುರ್ನಾಶಿತಾ ಯದಾ ।। <br />ಪೂರ್ಣಾತ್ಮನಿ ತದಾ ದೃಷ್ಟೇ ಕಃ ಕಸ್ಮೈ ಕಿಂ ಪ್ರದಿತ್ಸತಿ ।।  ೧೧೩ ।। </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಚತುರ್ಥಾಧ್ಯಾಯಸ್ಯ ದ್ವಿತಾಯಂ ಕೂರ್ಚಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C04_S03">
			<div class="sname"> ।।  ತೃತೀಯಂ ಬ್ರಾಹ್ಮಣಮ್   ।। </div>
				<div class="verse">ನಾಮರೂಪಾದಿಮತ್ಕಾರ್ಯಂ ಯಃ ಪ್ರವಿಷ್ಟಃ ಸ್ವಮೋಹಜಮ್ ।। <br />ಜಲಾರ್ಕವದಕೃತ್ಸ್ನತ್ವಮಾಪೇದೇಽವಿದ್ಯಯಾ ಪರಃ ।।  ೧ ।।  </div>
				<div class="verse">ತದವಿದ್ಯಾಪನುತ್ತ್ಯರ್ಥಂ ಗಾರ್ಗ್ಯಕಾಶ್ಯಾದಿಚ್ಛದ್ಮನಾ ।। <br />ಅಪೂರ್ವಾದಿಸ್ವಭಾವೋಽಯಂ ಪ್ರವಿಷ್ಟಂಃ ಪ್ರತಿಪಾದಿತಃ ।।  ೨ ।।  </div>
				<div class="verse">ಆಗಮಾದೇಮಾತ್ಮಾನಂ ಪ್ರತಿಪಾದ್ಯಾಥ ತರ್ಕತಃ ।।  <br />ಸ ಏವ ಪಞ್ಚಮೇಽಪ್ಯುಕ್ತಃ ಸಾಕ್ಷಾಜ್ಜಲ್ಪೈಕವರ್ತ್ಮನಾ ।।  ೩ ।। </div>
				<div class="verse">ವಾದನ್ಯಾಯೇನ ತಸ್ಯೈವ ಪ್ರತಿಪತ್ತ್ಯರಥೇಮಞ್ಜಸಾ ।। <br />ಷಷ್ಠೇ ಕ್ರಮಾದುಪನ್ಯಸ್ತಂ ಜಾಗ್ರದಾದಿಚತುಷ್ಟಯಮ್ ।।  ೪ ।।  </div>
				<div class="verse">ಇನ್ಧತೈಜಸಸೌಷುಪ್ತತುರೀಯಾಣ್ಯೇವ ಮಾಂಪ್ರತಮ್ ।। <br />ಸಂಶ್ರಿತ್ಯ ಪೂರ್ವ ಏವಾರ್ಥ ಇಹ ಸಾಕ್ಷಾದ್ವಿಭಾವ್ಯತೇ ।।  ೫ ।।  </div>
				<div class="verse">ವಿಸಂವಾದನಿರಾಸೇನ ಸದ್ಭಾವಶ್ಚಾಽಽತ್ಮನಃ ಪುನಃ ।। <br />ವ್ಯತಿರಿಕ್ತತ್ವಶುದ್ಧತ್ವಸ್ವಯಂಜ್ಯೋತಿಷ್ಟ್ವನಿತ್ಯತಾ ।।  ೬ ।।  </div>
				<div class="verse">ಸ್ವತೋನತಿಶಯಾನನ್ದಸ್ವಾಭಾವ್ಯೈಕಾತ್ಮ್ಯನಿತ್ಯತಾ ।। <br />ದೃಷ್ಟಿಮಾತ್ರಾದ್ವಯತ್ವಂ ಚ ತರ್ಕೇಣ ಮಹತಾಽಽತ್ಮನಃ ।।  ೭ ।।  </div>
				<div class="verse">ವಿಭಾವ್ಯತೇ ಸುವಿಸ್ಪಷ್ಟಂ ವಾದನ್ಯಾಯೇನ ಯತ್ನತಃ ।। <br />ವಿದ್ಯಾಯಾಃ ಸಂಪ್ರದಾನಾದಿವಿಧ್ಯರ್ಥಾಽಽಖ್ಯಾಯಿಕಾಽತ್ರ ಚ ।।  ೮ ।।  </div>
				<div class="verse">ಯಾಜ್ಞವಸಲ್ಕ್ಯೋಽಥ ಜನಕಂ ಯೋಗಕ್ಷೇಮಾರ್ಥಮಭ್ಯಗಾತ್ ।। <br />ನ ವದಿಷ್ಯೇ ನೃಪೇಣಾಹಮಿತಿ ಬದ್ಧ್ವಾ ವ್ರತಂ ಕಿಲ ।।  ೯ ।।  </div>
				<div class="verse">ಸಂವದಿಷ್ಯೇ ನೃಪೇಣಾಹಮಿತಿ ವಾ ತಂ ಜಗಾಮ ಸಃ ।। <br />ಸಮಿತ್ಯಸ್ಯಾಭಿಸಂಬನ್ಧಾದೇನೇನೇತ್ಯೇವಮುಚ್ಯತೇ ।।  ೧೦ ।।  </div>
				<div class="verse">ಅವಿವಕ್ಷುರಪಿ ಪ್ರಾಹ ಯತ್ಪೃಷ್ಟಂ ಜನಕೇನ ಸಃ ।। <br />ತತ್ರ ಹೇತ್ವಭಿಧಾನಾರ್ಥಂ ವರದಾನಂ ಶ್ರುತಿರ್ಜಗೌ ।।  ೧೧ ।।  </div>
				<div class="verse">ಏನೇನ ಸಂವದಿಷ್ಯೇಽಹಮಿತಿ ವ್ಯಾಖ್ಯಾಯತೇ ಯದಾ ।।  <br />ತದಾಽಽಖ್ಯಾಯಿಕಯಾ ಹೇತುಸ್ತಯೋಃ ಸಂವಾದ ಇಷ್ಯತೇ ।।  ೧೨ ।।  </div>
				<div class="verse">ರಾಜೈವ ಪೂರ್ವಂ ಪಪ್ರಚ್ಛೇತ್ಯೇತಸ್ಮಾದ್ನಮ್ಯತೇ ಶುಭಾ ।। <br />ಲಿಙ್ಗಾದ್ವ್ಯಾಖ್ಯೋತ್ತರಾ ಪೂರ್ವಾ ನ ಸಾಧ್ವೀತ್ಯಪ್ರಮಾಣತಃ ।।  ೧೩ ।।  </div>
				<div class="verse">ನ ವದಿಷ್ಯೇಽಹಮಿತ್ಯತ್ರ ವ್ರತೇ ಹೇತುರ್ನ ವೀಕ್ಷ್ಯತೇ ।। <br />ಯತೋಽಸಂತೋಷತಸ್ತಸ್ಮಾತ್ಕೃತಾ ವ್ಯಾಖ್ಯೋತ್ತರಾ ಶುಭಾ ।।  ೧೪ ।।  </div>
				<div class="verse">ನಾಪ್ರಾಕ್ಷೀತ್ತತ್ರ ಯದ್ರಾಜಾ ವರದಾನಾದನನ್ತರಮ್ ।।  <br />ಪ್ರಶ್ನಾನುಕ್ತಿರ್ವಿರುದ್ಧತ್ವಾದ್ವಿದ್ಯಾಯಾಃ ಕರ್ಮಭಿಃ ಸಹ ।।  ೧೫ ।।  </div>
				<div class="verse">ಸ್ವೋತ್ಪತ್ತಾವೇವ ವಿದ್ಯೇವಂ ಹೇತ್ವನ್ತರಮಪೇಕ್ಷತೇ ।। <br />ಪ್ರತ್ಯಗಾತ್ಮತಮೋಧ್ವಸ್ತೌ ನಾಸಾವನ್ಯದಪೇಕ್ಷತೇ ।।  ೧೬ ।।  </div>
				<div class="verse">ಸ್ವರೂಪಲಾಭಮಾತ್ರೇಣ ಯತೋಽವಿದ್ಯಾಂ ನಿಹನ್ತ್ಯತಃ ।।  <br />ಪ್ರಯೋಗಮಪಿ ವಿದ್ಯೇಯಂ ನೋಪರುಧ್ಯತಿ ದಾತ್ರವತ್ ।।  ೧೭ ।।  </div>
				<div class="verse">ವ್ಯವಹರ್ತುಮಶಕ್ತೋಽಯಂ ದೇಹೋ ಮೃತ್ಪಿಣ್ಡಂವತ್ಸ್ವಯಮ್ ।।  <br />ಪರತನ್ತ್ರವ್ಯವಹೃತಿಃ ಸ್ವತೋಜಾಡ್ಯಸ್ವಭಾವತಃ ।।  ೧೮ ।।  </div>
				<div class="verse">ಪೃಥಿವ್ಯಾದ್ಯಾಧ್ಯವಸ್ಯಾಯಂ ಸ್ವಯಜ್ಯೋತಿರನುಗ್ರಹಾನ್ ।। <br />ಕರ್ಮಾಽಽಸನಾದಿ ಕುರುತೇ ತಸ್ಮಾಚ್ಚ ಫಲಸಂಗತಿಃ ।।  ೧೯ ।। </div>
				<div class="verse">ಯ಼ತ ಏವಮತೋಽಪ್ರಾಕ್ಷೀದ್ಯಾಜ್ಞವಲ್ಕ್ಯಂ ನರಾಧಿಪಃ ।। <br />ಕಿಂಜ್ಯೋತಿರಯಮಿತ್ಯೇವಂ ಪ್ರತ್ಯಗ್ಜ್ಯೋತಿರ್ಬುಭುತ್ಸಯಾ ।।  ೨೦ ।।  </div>
				<div class="verse">ಕರಣಾನಿ ಚ ದೇಹಶ್ಚ ಪುರುಷೋಽತ್ರ ವಿವಕ್ಷಿತಃ ।। <br />ಆಸನಾದಿಕ್ರಿಯಾಕಾರೀ ಪೀಠಕ್ಷೇತ್ರಾದಿ ಕರ್ಮ ಚ ।।  ೨೧ ।।  </div>
				<div class="verse">ಕಿಂ ಸ್ವಾವಯವಸಂಘಾತಭಿನ್ನಜಾತ್ಯತಿರೇಕಿಣಾ ।। <br />ಜ್ಯೋತಿಷಾ ವ್ಯವಹಾರ್ಯೇಷೋಽಸಂಹತೇನ ಪುಮಾನಿತಿ ।।  ೨೨ ।।  </div>
				<div class="verse">ಕಿಂವಾ ತಾದ್ವಿಪರೀತೇನ ಜ್ಯೋತಿಷೇತ್ಯಭಿಧೀಯತಾಮ್ ।। <br />ಕಿಂಚಾತೋ ಯದಿ ನಾಮೈವಂ ಶೃಣ್ವತೋ ಯತ್ಪ್ರಸಿಧ್ಯತಿ ।।  ೨೩ ।।  </div>
				<div class="verse">ತಯೋಃ ಪೂರ್ವೋಕ್ತರೂಪೇಣ ಜ್ಯೋತಿಷಾಽನುಗ್ರಹೋ ಯದಿ ।। <br />ಅಪ್ರವ್ಯಕ್ಷೇಽಪಿ ತಸ್ಮಿಂಸ್ತತ್ಪುಂಸ್ಕ್ರಿಯಾಲಿಙ್ಗದರ್ಶನಾತ್ ।।  ೨೪ ।।  </div>
				<div class="verse">ಅನುಮಾಸ್ಯಾಮಹೇ ಜ್ಯೋತಿಸ್ತಾದೃಗೇವ ತದಾ ವಯಮ್ ।। <br />ಅಥ ತದ್ವಿಪರೀತೇನ ಸಂಗತಿರ್ಜ್ಯೋತಿಷೇಕ್ಷ್ಯತೇ ।।  ೨೫ ।। </div>
				<div class="verse">ತಥಾಭೂತಂ ತದಾ ಜ್ಯೋತಿರನುಮಾಸ್ಯಮಾಹೇ ವಯಮ್ ।।  <br />ಅಥೋಭಯಾತ್ಮತಾಽದೃಷ್ಟಾ ತದಾಽಪಿ ಸ್ಯಾದನಿಶ್ಚಿತಿಃ ।।  ೨೬ ।।  </div>
				<div class="verse">ಇತ್ಯೇತದಭಿಸಂಧಾಯ ಪಪ್ರಚ್ಛ ಜನಕೋ ಮುನಿಮ್ ।। <br />ಸ ಚ ಪೃಷ್ಟೋ ಯಥಾಪ್ರಶ್ನಂ ಪ್ರತ್ಯುತ್ತರಮಭಾಷತ ।।  ೨೭ ।।  </div>
				<div class="verse">ನನ್ವೇವಂ ಕೌಶಲೇ ರಾಜ್ಞಃ ಕಿಮರ್ಥಂ ಪೃಷ್ಟವಾನ್ಮುತಿಮ್ ।। <br />ಸ್ವಯಮೇವಾನುಮಾಯೇದೃಗ್ಜ್ಯೋತಿಃ ಕಿಂ ನ ಪ್ರಪದ್ಯತೇ ।।  ೨೮ ।।  </div>
				<div class="verse">ಸತ್ಯಮೇವಂ ತಥಾಽಪ್ಯೇಷ ನೃಪಃ ಪಪ್ರಚ್ಛ ತಂ ಮುನಿಮ್ ।।  <br />ಲಿಙ್ಗಲಿಙ್ಗ್ಯಭಿಸಂಬನ್ಧದುರ್ಜ್ಞೇಯತ್ವಾತ್ಸುಸೂಕ್ಷ್ಮತಃ ।।  ೨೯ ।।  </div>
				<div class="verse">ಬಹೂನಾಮಪಿ ಸಂಮೋಹೋ ಲಿಙ್ಗಾದಿಷು ಸಮೀಕ್ಷ್ಯತೇ ।। <br />ಕಿಮುತೈಕಸ್ಯ ವಕ್ತವ್ಯಂ ಪರ್ಯಪೃಚ್ಛದತೋ ನೃಪಃ ।।  ೩೦ ।।  </div>
				<div class="verse">ಸೂಕ್ಷ್ಮಧರ್ಮವಿವೇಕಾರ್ಥಮತ ಏವಾಬ್ರವೀನ್ಮನುಃ ।। <br />ದಶಾವರಾ ಪರ್ಷದಿತಿ ಹ್ಯಪೇಕ್ಷನ್ತೇ ಚ ಸದ್ಧಿಯಃ ।।  ೩೧ ।।  </div>
				<div class="verse">ಯಾಜ್ಞವಲ್ಕ್ಯಾದಿರೂಪೇಣ ಶ್ರುತಿರೇವಾಥವಾ ಸ್ವಯಮ್ ।। <br />ಅನುಮಾವರ್ತ್ಮನಾ ಜ್ಯೋತಿಃ ಸಾಕ್ಷಾನ್ನಃ ಪ್ರತ್ಯಪೀಪದತ್ ।।  ೩೨ ।।  </div>
				<div class="verse">ನೃಪಾಭಿಪ್ರಾಯವಿತ್ಪ್ರಾಹ ಯಾಜ್ಞವಲ್ಕ್ಯೋಽಪಿ ತಂ ನೃಪಮ್ ।। <br />ಯಥೋಕ್ತಜ್ಯೋತಿಷಃ ಸಿದ್ಧಾವಾದಿತ್ಯಾಜ್ಯೋತಿರಿತ್ಯಯಮ್ ।।  ೩೩ ।।  </div>
				<div class="verse">ದೇಹಾವಯವಸಂಘಾತಜಾತಿಸಂಸ್ಥಾನತಾತ್ಕ್ರಿಯಾ -<br />ದೇಶಾದ್ಯತ್ಯನ್ತಸಂಭಿನ್ನತದ್ವಿಲಕ್ಷಣಭಾಸ್ವರ - <br />ಸ್ವಪ್ರತಿಷ್ಠೈಕಭಾನ್ವಾಖ್ಯಜ್ಯೋತಿಷೈವ ಪುಮಾನಯಮ್ ।। <br />ಆಸ್ತೇ ಪಲ್ಯಯತೇ ಕರ್ಮ ಕೃತ್ವಾ ಭೂಯೋ ನಿವರ್ತತೇ ।।  ೩೪ ।।  ೩೫ ।।  </div>
				<div class="verse">ಮಧ್ಯೇ ಜಡಸ್ವಭಾವೋಽಯಂ ಜ್ಯೋತಿಷೋರ್ವರ್ತತೇ ಪುಮಾನ್ ।। <br />ಬುದ್ಧ್ಯಾದಿವಿಷಯಾನ್ತೋ ಹಿ ಪ್ರತ್ಯಕ್ಚೈತನ್ಯಬಿಮ್ಬಿತಃ ।।  ೩೬ ।।  </div>
				<div class="verse">ಪ್ರತ್ಯಗೇಕಸ್ವಯಂಜ್ಯೋತಿಃಸ್ಥಿರಾಸಂಹತನಿಷ್ಕ್ರಿಯ-<br />ತದ್ವಿರುದ್ಧರವೀನ್ದ್ವಾದಿಜ್ಯೋತಿಷೋರ್ಮೋಹಹೇತುಕಃ ।।  ೩೭ ।।  </div>
				<div class="verse">ಮಾತೃಮಾನಪ್ರಮೇಯಾತ್ಮಾ ಕರ್ತೃಸಾಧನಕಾರ್ಯವಾನ್ ।।  <br />ಅಶನಾಯಾದಿಸಂಸಾರಧರ್ಮಾಪಾಯಾಗಮಾತ್ಮಕಃ ।।  ೩೮ ।। </div>
				<div class="verse">ತದ್ವಿರುದ್ಧಾತ್ಮಕೇನೈವ ಜ್ಯೇತಿಷೋದ್ದೀಪಿತೇಕ್ಷಣಃ ।। <br />ಆದಿತ್ಯೇನ ಸದೈವಾಽಽಸ್ತೇ ಯಾತ್ಯಾಯಾತಿ ಕರೋತಿ ಚ ।।  ೩೯ ।।  </div>
				<div class="verse">ಆದಿತ್ಯಾತ್ಪರಮೇವೇತಿ ನಾಽಽದಿತ್ಯಸ್ಯಾವಧಾರಣೇ ।। <br />ಪಿಣ್ಡಪ್ರಾಣಾದಿಧರ್ಮೇಭ್ಯೋ ವೈಧರ್ಮ್ಯಾವಧೃತೌ ಯತಃ ।।  ೪೦ ।।  </div>
				<div class="verse">ಆದಿತ್ತ್ಯಾವಧೃತಿಶ್ಚೇತ್ಸ್ಯಾನ್ನೇನ್ಗದ್ವಾದೇಃ ಸ್ಯಾದನುಗ್ರಹಃ ।। <br />ತಸ್ಮಾತ್ಪಿಣ್ಡಾದಿವೈಧರ್ಮ್ಯಮೇವೇತೀಹಾವಘಾರ್ಯತೇ ।।  ೪೧ ।।  </div>
				<div class="verse">ನೃಪಸ್ತ್ವೇವೇತಿ ಸಂಶ್ಲೋಷಾದಾದಿತ್ಯಸ್ಯಾವಧಾರಣಮ್ ।। <br />ಮತ್ವಾಽಸ್ತಮಿತ ಇತ್ಯೇವಂ ಮುಹುರ್ವಿಂಪ್ರಮಚೂಚುದತ್ ।।  ೪೨ ।।  </div>
				<div class="verse">ಆತ್ಮೈವ ಜ್ಯೋತಿರಥವಾ ರವಿಸೋಮಾಗ್ನ್ಯುಪಾಧಿಗಮ್ ।। <br />ಅವಧ್ರಿಯತ ಏವೇತಿ ತಮೇವ ಇತಿ ಚ ಶ್ರುತೇಃ ।।  ೪೩ ।।  </div>
				<div class="verse">ರವೀನ್ದ್ವಾದಿಪದಾರ್ಥೇಭ್ಯೋ ಹ್ಯನುಮಾನೈಕವರ್ತ್ಮನಾ ।। <br />ಸ್ವಾರ್ಥಂ ವಿಜ್ಞಾಪಯಿಷ್ಯಾಮಿ ವಿಭಜ್ಯಾತಃ ಪರಾ ಶ್ರುತಿಃ ।।  ೪೪ ।।  </div>
				<div class="verse">ಜ್ಯೋತಿಷೋಽತ್ಯನ್ತವೈಧರ್ಮ್ಯಪ್ರಸಿದ್ಧ್ಯರ್ಥಂ ವಿಶೇಷಣಮ್ ।। <br />ಆಸ್ತ ಇತ್ಯಾದಿ ಸುಬಹು ಶ್ರುತ್ಯೋಪನ್ಯಸ್ತಮಾದರಾತ್ ।।  ೪೫ ।।  </div>
				<div class="verse">ಭೂಯಸಾಂ ಚಾಪ್ಯುಪನ್ಯಾಸೋ ಬಾಹ್ಯಾನಾಂ ಜ್ಯೋತಿಷಾಮಿಹ ।। <br />ಲಿಙ್ಗಸ್ಯಾವ್ಯಭಿಚಾರಾರ್ಥಂ ಬುದ್ಧಿವಾಕ್ಕಾಯಕರ್ಮಣಃ ।।  ೪೬ ।।  </div>
				<div class="verse">ಆದಿತ್ಯೇನೈವ ಚೇತ್ಪುಂಸೋಽನುಗ್ರಹೋ ಭವತೋಚ್ಯತೇ ।। <br />ತಸ್ಮಿನ್ನಸ್ತಂಗತೇ ಪುಂಸ ಆಸನಾದಿಃ ಕುತೋ ಭವೇತ್ ।।  ೪೭ ।।  </div>
				<div class="verse">ಚನ್ದ್ರಮಾ ಏವ ಪುಂಸೋಽಸ್ಯ ತದಾ ಜ್ಯೋತಿರನುಗ್ರಹೇ ।। <br />ತಸ್ಯಾಪ್ಯಸ್ತಮಯೇಽಗ್ನಿಃ ಸ್ಯಾದಾಸನಾದಿಪ್ರವೃತ್ತಯೇ ।।  ೪೮ ।।  </div>
				<div class="verse">ಆದಿತ್ಯಾದಿತ್ರಯಂ ಜ್ಞೇಯಂ ಜ್ಯೋತಿಷಾಮುಪಲಕ್ಷಣಮ್ ।। <br />ಮಣ್ಯಾದೀನಾಂ ಪ್ರವೃತ್ತಿರ್ಹಿ ಪುಂಸಾಂ ತೈರಪಿ ದೃಶ್ಯತೇ ।।  ೪೯ ।।  </div>
				<div class="verse">ತೇಷ್ವಪ್ಯಸ್ತಮಿತೇಷ್ವಸ್ಯ ಪುಂಸೋ ವಾಗ್ಜ್ಯೋತಿರಿಷ್ಯ಼ತಾಮ್ ।। <br />ವಾಕ್ಚ ಶಬ್ದೋಽತ್ರ ವಿಜ್ಞೇಯೋ ಜ್ಯೋತಿಷ್ಕಾರ್ಯಸಮನ್ವಯಾತ್ ।।  ೫೦ ।।  </div>
				<div class="verse">ಸ್ಪರ್ಶಾದಿವಿಷಯಾಣಾಂ ವಾಗಿಹ ಸ್ಯಾದುಪಲಕ್ಷಣಮ್ ।। <br />ಯತಃ ಸ್ಪರ್ಶಾದಿನಾಽಪ್ಯೇಷಾಂ ಪ್ರವೃತಿರ್ದೃಶ್ಯತೇ ನೃಣಾಮ್ ।।  ೫೧ ।।  </div>
				<div class="verse">ಬಾಹ್ಯಾದಿತ್ಯಾದಿಜ್ಯೋತಿರ್ಭಿಃ ಪುಮಾನ್ಸಂದೀಪಿತೇನ್ದ್ರಿಯಃ ।। <br />ಪ್ರತ್ಯಕ್ಚೈತನ್ಯಸಂದೀಪ್ತಃ ಸರ್ವಾಶ್ಚೇಷ್ಟಾಃ ಪ್ರಪದ್ಯತೇ ।।  ೫೨ ।।  </div>
				<div class="verse">ಸರ್ವೇಷ್ವೇತೇಷು ಶಾನ್ತೇಷು ಜ್ಯೋತಿಃಷೂಕ್ತೇಷು ಕರ್ಮಣೇ ।। <br />ಪುಮಾನ್ಕಿಂಜ್ಯೋತಿರೇವಾಯಂ ತಮಸ್ಯನ್ಧೇಽಭಿಧೀಯತಾಮ್ ।।  ೫೩ ।।  </div>
				<div class="verse">ಸರ್ವಚೇಷ್ಟಾನಿರೋಧೋಽಸ್ಯ ಪುಂಸಃ ಪ್ರಾಪ್ತಸ್ತದಾಽಸತಿ ।। <br />ಯಥೋಕ್ತಜ್ಯೋತಿಷಿ ತತೋ ನ ಸ್ಯುಶ್ಚೇಷ್ಟಾ ಯಥೋದಿತಾಃ ।।  ೫೪ ।।  </div>
				<div class="verse">ಸ್ಮೃತಿಸ್ವಪ್ನಸಮಾಧಾನೇ ಪುರುಷಸ್ಯ ಸಮೀಕ್ಷ್ಯತೇ ।। <br />ಚೇಷ್ಟಾಽತಃ ಪೂರ್ವವತ್ತಸ್ಯ ಜ್ಯೋತಿಸ್ತತ್ರಾನುಮೀಯತೇ ।।  ೫೫ ।।  </div>
				<div class="verse">ಬೋದ್ಧುಃ ಕರ್ತುಶ್ಚ ಪುಂಸೋಽಸ್ಯ ಪ್ರವೃತ್ತಿರ್ಯೇಹ ಕಾಚನ ।।  <br />ಯಥೋಕ್ತಜ್ಯೋತಿರ್ವಿರಹೇ ನಾಸೌ ದೃಷ್ಟಾ ಕದಾಚನ ।।  ೫೬ ।।  </div>
				<div class="verse">ಭಾನ್ವಾದ್ಯುದ್ದೀಪಿತಾಕ್ಷಃ ಸನ್ಪ್ರಮಾತ್ರಾದಿಃ ಪ್ರಸಿಧ್ಯತಿ ।। <br />ತತಃ ಕರ್ತ್ರಾದಿಸಂಸಿದ್ಧಿಃ ಪ್ರಮಾಕರ್ಮಫಲಂ ತತಃ ।।  ೫೭ ।।  </div>
				<div class="verse">ಕೂಟಸ್ಥಾನಿತ್ಯಯೋರ್ಭಾಸೋರ್ಮಧ್ಯವರ್ತೀ ಪುಮಾನಯಮ್ ।। <br />ವಾಙ್ಭನಃಕಾಯಕರ್ಮಾಣಿ ಸರ್ವದೈವ ಪ್ರಪದ್ಯತೇ ।।  ೫೮ ।।  </div>
				<div class="verse">ಧ್ವಾನ್ತಾದಿವಿಷಯಾನ್ತೋಽರ್ಥೋ ಜಡತ್ವಾನ್ನಾಽಽತ್ಮಸಿದ್ಧಿಕೃತ್ ।। <br />ಆತ್ಮಜ್ಯೋತಿರಭಾವೇಽತೋ ನಾಭಾವಮಪಿ ವಿನ್ದತಿ ।।  ೫೯ ।।  </div>
				<div class="verse">ಆಗಮಾಪಾಯಿಜ್ಯೋತಿರ್ಭಿರ್ಧರ್ಮಾಧರ್ಮನಿಬನ್ಧನಾ ।। <br />ಸಂಗತಿಃ ಪುರುಷಸ್ಯಾಸ್ಯ ನಿರ್ಹೇತುಃ ಪ್ರತ್ಯಗಾತ್ಮನಾ ।।  ೬೦ ।।  </div>
				<div class="verse">ಕುಮ್ಭಸ್ಯ ವಿಯತಾ ಯದ್ವನ್ನಿರ್ಹೇತುಃ ಸಂಗತಿಃ ಸದಾ ।।  ।। <br />ವಿನಶ್ವರೀ ಸಹೇತುಶ್ಚ ಜಲಕ್ಷೀರಾದಿಸಂಗತಿಃ ।।  ೬೧ ।।  </div>
				<div class="verse">ಯಥೋಹಾಸಂಹತಾನ್ಯೇವ ಭಾನ್ವಾದೀನಿ ಪ್ರಕುರ್ವತೇ ।। <br />ಅನುಗ್ರಾಹ್ಯೇಣ ಪುಂಸೇಹ ಸರ್ವದಾಽನುಗ್ರಹಂ ಮುಹುಃ ।।  ೬೨ ।।  </div>
				<div class="verse">ಅಕಾರಕಾತ್ಮಕಾನ್ಯೇವ ಪುಂಸಃ ಕಾರಕರೂಪಿಣಃ ।। <br />ನಾಕೃತ್ವಾ ತಾನಿ ಕುರ್ವನ್ತಿ ಪ್ರಕಾಶಂ ಗತಿವದ್ಯತಃ ।।  ೬೩ ।।  </div>
				<div class="verse">ವ್ಯಞ್ಜಕಾನಾಂ ಹಿ ಸರ್ವೇಷಾಂ ನ ಸ್ವರೂಪಾತಿರೇಕತಃ ।। <br />ವ್ಯಙ್ಗ್ಯೇಷ್ವತಿಶಯೋ ದೃಷ್ಟಸ್ತಿಷ್ಠತೋ ನು ಗತಿರ್ಯಥಾ ।।  ೬೪ ।।  </div>
				<div class="verse">ಆತ್ಮಜ್ಯೋತಿಸ್ತಥೈವೇದಂ ಸದಾನಸ್ತಮಿತೋದಿತಮ್ ।। <br />ಭಾನ್ವಾದಿಷ್ವಪಿ ಸರ್ವೇಷು ತದೇವ ಪ್ರಾಗ್ವಿವಕ್ಷಿತಮ್ ।।  ೬೫ ।।  </div>
				<div class="verse">ಪುಂಸ್ಪ್ರವೃತ್ತಿರಿಯಂ ಲಿಙ್ಗಂ ಯಥೋಕ್ತಜ್ಯೋತಿಷೋ ಭವೇತ್ ।। <br />ಸರ್ವತ್ರಾವ್ಯಭಿಚಾರಿತ್ವಾತ್ತಥಾ ಸ್ವಪ್ನಾದಿಭೂಗ್ನಿಷು ।।  ೬೬ ।।  </div>
				<div class="verse">ಜಾಗ್ರತ್ಕಾಲೇ ನಾರಸ್ಯಾಸ್ಯ ಭಾನ್ವಾದಿಜ್ಯೋತಿಷಾ ಯದಾ ।। <br />ಚಕ್ಷುರಾದ್ಯನುಗೃಹ್ಯೇತ ಸ್ಫುಟಾ ವ್ಯವಹೃತಿಸ್ತದಾ ।।  ೬೭ ।।  </div>
				<div class="verse">ವಿಭಿನ್ನಾಸಂಹತಜ್ಯೋತಿರನುಗ್ರಹಪುರಃ ಸರಃ ।। <br />ಪುಂವ್ಯಾಪಾರಃ ಸದಕ್ಷೇತ್ಥಪ್ರಮಾಣಪ್ರಮಿತಃ ಸ್ಫುಟಃ ।।  ೬೮ ।।  </div>
				<div class="verse">ಲಿಙ್ಗಲಿಙ್ಗ್ಯಭಿಸಂಬನ್ಧೋ ಯಸ್ಮಾದೇವಂ ಮಿತಸ್ತತಃ ।।  ।। <br />ಸರ್ವಜ್ಯೋತಿರಭಾವೇಽಪಿ ತಾದೃಗೇವಾನುಮೀಯತೇ ।।  ೬೯ ।। </div>
				<div class="verse">ಜ್ಯೋತಿರ್ಜಾಗರಿತೇ ಯದ್ವದ್ರವೀನ್ದ್ವಾದಿ ಸಮೀಕ್ಷ್ಯತೇ ।। <br />ನರವ್ಯಾಪಾರಲಿಙ್ಗೇನ ಧೂಮಾಗ್ನಿವದಸಂಶಯಮ್ ।।  ೭೦ ।।  </div>
				<div class="verse">ಲಿಙ್ಗಾತ್ಸಾಮಾನ್ಯತೋ ಜ್ಞಾತೇ ವಿಶೇಷೇಣಾಪ್ಯನೀಕ್ಷಿತೇ ।। <br />ಭಾನ್ವಾದಿವದತೋ ರಾಜಾ ಭೂಯಃ ಪಪ್ರಚ್ಛ ತಂ ಗುರುಮ್ ।।  ೭೧ ।।  </div>
				<div class="verse">ಶಾನ್ತೇಷು ಸರ್ವಜ್ಯೋತಿಃಷು ಪೂರ್ವೋಕ್ತೇಷ್ವಸ್ಯ ದೇಹಿನಃ ।। <br />ಕ್ರಿಜ್ಯೋತಿರಿತಿ ಮೇ ಬ್ರೂಹಿ ಪುಂವ್ಯಾಪಾರಾನುಭೂತಿತಃ ।।  ೭೨ ।।  </div>
				<div class="verse">ಸರ್ವಜ್ಯೋತಿರುಪರತೌ ಭೂರಿವ್ಯಾಪಾರಕಾರಣಮ್ ।। <br />ಸ್ವಯಂಜ್ಯೋತಿಷ್ಕಮಪಿ ತಂ ರಾಜಾ ಪಪ್ರಚ್ಛ ಮೋಹತಃ ।।  ೭೩ ।।  </div>
				<div class="verse">ಯತ್ಪ್ರಸಾದಾದವಿದ್ಯಾದಿ ಸಿಧ್ಯತೀವ ದಿವಾನಿಶಮ್ ।।  <br />ತಮಪ್ಯಪಹ್ನುತೇಽವಿದ್ಯಾ ನಾಜ್ಞಾನಸ್ಯಾಸ್ತಿ ದುಷ್ಕರಮ್ ।।  ೭೪ ।।  </div>
				<div class="verse">ಸ್ವತೋ ಬುದ್ಧಂ ಸ್ವತಃ ಶುದ್ಧಂ ಸ್ವತೋ ಮುಕ್ತಂ ನಿರಾತ್ಮಿಕಾ ।। <br />ಅವಿಚಾರಿತಸಂಸಿದ್ಧಿರವಿದ್ಯಾ ಲಿಙ್ಗತೇ ಕಥಮ್ ।।  ೭೫ ।।  </div>
				<div class="verse">ನಿಃಸಙ್ಗಸ್ಯ ಸಸಙ್ಗೇನ ಕೂಟಸ್ಥಸ್ಯ ವಿಕಾರಿಣಾ ।।  <br />ಪೂರ್ಣಸ್ಯಾನಾತ್ಮನಾ ಯೋಗೋ ವಾಸ್ತವೋ ನೋಪಪದ್ಯತೇ ।।  ೭೬ ।।  </div>
				<div class="verse">ಸರ್ವಜ್ಯೋತಿರುಪರಮೇ ಕಿಂಜ್ಯೋತಿರಿತಿ ಚೋದಿತೇ ।।  <br />ಆತ್ಮೈವಾಸ್ಯೇತಿ ಜನಕಂ ಯಾಜ್ಞವಲ್ಕ್ಯೋಽಪ್ಯುವಾಚ ಹ ।।  ೭೭ ।।  </div>
				<div class="verse">ಆತ್ಮಪ್ರತ್ಯಯ ಆತ್ಮೈಕೋ ದ್ವೀತೀಯಃ ಪುನರಾತ್ಮನಃ ।। <br />ಅನಾತ್ಮಪ್ರತ್ಯಯೋಽತೋಽಹಂ ಸ್ವತ ಏವಾಸ್ಮಿ ಕೇವಲಃ ।।  ೭೮ ।।  </div>
				<div class="verse">ನ ಸಾಮಾನ್ಯಂ ವಿಶೇಷಂ ವಾ ಪ್ರತ್ಯಗ್ಧೀರವಗಾಹತೇ ।। <br />ತದ್ಯಾಯಥಾತ್ಮ್ಯಾತ್ಪ್ರತೀಚೋಽತಃ ಸಮ್ಯಗ್ದೃಷ್ಟ್ಯಾ ನ ವೀಕ್ಷ್ಯ಼ತೇ ।।  ೭೯ ।।  </div>
				<div class="verse">ನಾವಿದ್ಯಾಘಸ್ಮರೈಕಾತ್ಮ್ಯಸಮ್ಯಗ್ದೃಷ್ಟ್ಯಾ ಸಮೀಕ್ಷ್ಯತೇ ।। <br />ಆತ್ಮಾವಿದ್ಯಾ ತದುತ್ಥೋ ವಾ ಬಾಧ್ಯತ್ವಾದ್ರಜ್ಜುಸರ್ಪವತ್ ।।  ೮೦ ।।  </div>
				<div class="verse">ಆಧ್ಯಾತ್ಮಿಕಸ್ಯ ನೇತ್ರಾದೇರ್ಬಾಹ್ಯಜ್ಯೋತಿರಸಂಗತೌ ।। <br />ತದ್ದೂಾರೇಣ ಪ್ರಕಾಶೋಽಯಂ ನ ಮನಸ್ಯುಪಜಾಯತೇ ।।  ೮೧ ।।  </div>
				<div class="verse">ಭಾನ್ವಾದ್ಯನುಗ್ರಹಾಭಾವೇ ತಸ್ಮಾದೇಷ ಪುಮಾನಿಹ ।। <br />ಪ್ರಾಪ್ತೋಽದ್ರಷ್ಟಾ ತಥಾಽಶ್ರೋತಾ ಸ್ಮೃತಿಸ್ವಪ್ನಾದಿಭೂಮಿಷು ।।  ೮೨ ।।  </div>
				<div class="verse">ಮನಸೈವೇಕ್ಷತೇ ಯಸ್ಮಾತ್ಸರ್ವಾನಿನ್ದ್ರಿಯಗೋಚರಾನ್ ।।  <br />ತದಭಾವೇ ಪುಮಾನೇಷ ಕಿಂಜ್ಯೋತಿರಿತಿ ಕಥ್ಯತಾಮ್ ।।  ೮೩ ।।  </div>
				<div class="verse">ಆತ್ಮೈವಾಸ್ಯ ತದಾ ಜ್ಯೋತಿರ್ಭವತೀತ್ಯಭ್ಯಧಾದೃಷಿಃ ।। <br />ಆತ್ಮನೈವ ತದಾ ಚೇಷ್ಟಾಂ ಜ್ಯೋತಿಷಾ ಸಂಪ್ರಪದ್ಯತೇ ।।  ೮೪ ।।  </div>
				<div class="verse">ಪ್ರತ್ಯಕ್ಷಾದ್ಯುಪಲಬ್ಧೌ ಯೋ ಬುದ್ಧೌ ಸಂಸ್ಕಾರ ಆಹಿತಃ ।। <br />ಕರ್ಮಣೋದ್ಭಾವಿತಃ ಸೋಽಯಂ ಸ್ಮೃತಿರೂಪೇಣ ಜಾಯತೇ ।।  ೮೫ ।।  </div>
				<div class="verse">ಆತ್ಮಾ ಸ್ವಾಭಾಸಸಚಿವೋ ಧಿಯಮಿಚ್ಛಾದಿರೂಪಿಣೀಮ್ ।। <br />ಅನುಗೃಹ್ಣಾತಿ ಕರ್ಮೋತ್ಥಾಂ ಪ್ರತ್ಯಗಜ್ಞಾನಕಾರಣಾತ್ ।।  ೮೬ ।।  </div>
				<div class="verse">ಯಥಾ ಪ್ರಕಾಶಯತ್ಯೇಕಃ ಕೃತ್ಸ್ರಂ ಲೋಕಮಿಮಂ ರವಿಃ ।। <br />ಕ್ಷೇತ್ರಂ ಕ್ಷೇತ್ರೀ ತಥಾ ಕೃತ್ಸ್ನಂ ವ್ಯನಕ್ತೀತಿ ತಥಾ ಸ್ಮೃತಿಃ ।।  ೮೭ ।।  </div>
				<div class="verse">ನಾನಾಸಂಸ್ಕಾರಸಂಸರ್ಗಿಪ್ರತ್ಯಗಜ್ಞಾನಮೇವ ತತ್ ।। <br />ಬುದ್ಧ್ಯಾದಿಸ್ಮೃತಿರೂಪೇಣ ಪ್ರಥತೇ ಕರ್ಮಣೋ ವಶಾತ ।।  ೮೮ ।। </div>
				<div class="verse">ಭಾನ್ವಾದಿವದತೋ ಬುದ್ಧಿಂ ಸ್ವಾಭಾಸೈಕಸಹಾಯವಾನ್ ।। <br />ಅನುಗೃಹ್ಣಾತಿ ಕೂಟಸ್ಥಃ ಸ್ವಾತ್ಮಾವಿದ್ಯಾನುರೋಧತಃ ।।  ೮೯ ।।  </div>
				<div class="verse">ಅನುಗ್ರಾಹ್ಯಾಭಿಸಂಬನ್ಧ ಏಕಜಾತಿಸಮನ್ವಯಾತ್ ।।  <br />ಆದಿತ್ಯಾದೇರಿಹಾವಾಪ್ತಿರಾತ್ಮನೋಽಜ್ಞನವರ್ತ್ಮನಾ ।।  ೯೦ ।।  </div>
				<div class="verse">ಚಿದಾಭಾವಿದ್ಯಯೈವಾಽಽತ್ಮಾ ಕೂಟಸ್ಥೋಽಪ್ಯೇತಿ ಸಾಕ್ಷಿತಾಮ್ ।। <br />ಆಗಮಾಪಾಯಿರೂಪೇಷು ಸ್ಥಿತೋಽನೇಕೇಷು ಚೈಕಲಃ ।।  ೯೧ ।।  </div>
				<div class="verse">ದೃಶ್ಯಾರ್ಥವದಭಿನ್ನೋಽಯಂ ದ್ರಷ್ಟೃದರ್ಶನಸಾಕ್ಷ್ಯಪಿ ।। <br />ದ್ರಷ್ಟೃದರ್ಶನಭೇದೇಽಪಿ ನ ಭೇದೋಽಸ್ಯ ಮನಾಗಪಿ ।।  ೯೨ ।।  </div>
				<div class="verse">ಕಾರಣಾನ್ವಯವದ್ಬುದ್ಧೇಶ್ಚಿದಾಭಾಸೋಽಪಿ ಸರ್ವದಾ ।। <br />ಚಿದಾಭಾಸಾತಿರೇಕೇಣ ಬುದ್ಧೇಃ ಪರಿಣತಿರ್ವೃಥಾ ।।  ೯೩ ।।  </div>
				<div class="verse">ವಿಷಯಃ ಪ್ರತ್ಯಗಾತ್ಮಾ ಚ ಸ್ವಾಭಾಸೇನ ವಿಶೇದ್ಧಿಯಮ್ ।। <br />ಸ್ವಾಭಾಸವತ್ಸ್ವಯಂ ಸಾಕ್ಷಾದ್ವಿಯತ್ಕುಮ್ಭಾದಿಗಂ ಯಥಾ ।।  ೧೪ ।।  </div>
				<div class="verse">ಯೋಽಪ್ಯವಿದ್ಯಾದಿಸಂಬನ್ಧಃ ಸೋಽಪ್ಯವಿದ್ಯಾಪ್ರಕಲ್ಪಿತಃ ।।  <br />ವಾಸ್ತವಸ್ತ್ವಭಿಸಂಬನ್ಧೋ ನೋಪಪತ್ತ್ಯಾಽಽತ್ಮನೋ ಯತಃ ।।  ೯೫ ।।  </div>
				<div class="verse">ಯಥಾ ಜ್ಞಾನಪ್ರಕಾಶಾಭ್ಯಾಂ ಸಂಪ್ಲುತಾವೇವ ನಾನ್ಯಥಾ ।। <br />ಕುಮ್ಭಾದೇಃ ಕರ್ಮಯೋಗ್ಯತ್ವಂ ಸ್ಯಾದೇವಂ ಧಿಷಣಾದಿಷು ।।  ೯೬ ।। </div>
				<div class="verse">ಚಿದ್ಬಾಹ್ಯಾಕೃತಿಸಂಬನ್ಧೇ ಕರ್ಮಣೇಽಲಂ ಭವೇನ್ಮತಿಃ ।। <br />ತಯೋರ್ಭಿನ್ನಾಶ್ರಯತ್ವೇ ತು ದುಃಖ್ಯಸ್ಮೀತಿ ನ ಸಿಧ್ಯತಿ ।।  ೯೬ ।।  </div>
				<div class="verse">ಕೌಟಸ್ಥ್ಯಾದ್ವಿಕ್ರಿಯಾಭಾವಾನ್ನಿಶ್ಚಿತ್ಕತ್ವಾದ್ವಿಕಾರಿಣಃ ।। <br />ಆತ್ಮನಃ ಸ್ಯಾದಿದಂ ವಿಶ್ವಮನ್ಧಕಾರಪ್ರನೃತ್ತವತ್ ।।  ೯೮ ।।  </div>
				<div class="verse">ಘಟಾದ್ಯಾಭಾಸವತ್ತಸ್ಮಾನ್ಮೋಹಾದೇರಭ್ಯುಪೇಯತಾಮ್ ।। <br />ಚಿದಾಭಾಸೋಽಪಿ ಸರ್ವತ್ರ ನ ವೇದ್ಮೀತ್ಯುನುಭೂತಿತಃ ।।  ೯೯ ।।  </div>
				<div class="verse">ಏಷೋಽಸ್ಯಾನುಗ್ರಹಃ ಶ್ರುತ್ಯಾ ಪ್ರತೀಚೋಽತ್ರ ವಿವಕ್ಷಿತಃ ।। <br />ಭಾನ್ವನುಗ್ರಹವತ್ಪುಂಸ ಆಸನಾದಿಪ್ರಸಿದ್ಧಯೇ ।।  ೧೦೦ ।।  </div>
				<div class="verse">ಆತ್ಮೇತಿ ಪ್ರಾಣಪಿಣ್ಡಾದಿತದಂಶಸಮುದಾಯತಃ ।। <br />ತಜ್ಜಾತ್ಯಾಕೃತಿಸಂಬನ್ಧಗುಣಕರ್ಮವಿಲಕ್ಷಣಃ ।।  ೧೦೧ ।।  </div>
				<div class="verse">ತತ್ಸತತ್ತ್ವಂ ತದಾತ್ಮತ್ವಾದಜ್ಞಾನಾದ್ಯವಭಾಸಯತ್ ।। <br />ಜ್ಯೋತಿರೇಕಾತ್ಮಕಂ ನಿತ್ಯಮಸಾಧಾರಣಮಾನಗಮ್ ।।  ೧೦೨ ।।  </div>
				<div class="verse">ತದನ್ಯಸ್ಯ ಜಡತ್ವಾಚ್ಚ ನಾನ್ಯಪ್ರತ್ಯಕ್ಷಮಿಷ್ಯತೇ ।।  <br />ತಥಾಽನತಿಶಯತ್ವಾತ್ಸ್ಯಾನ್ನ ಪುಮನ್ತರಗೋಚರಃ ।।  ೧೦೩ ।।  </div>
				<div class="verse">ಶಬ್ದಾದಿಗುಣಹೀನತ್ವಾತ್ಪ್ರತ್ಯಕ್ತ್ವಾಸಂಹತತ್ವತಃ ।। <br />ದೃಷ್ಟಿಮಾತ್ರಸ್ವಭಾವಾಚ್ಚ ನಾಽಽತ್ಮಾ ದರ್ಶನಮರ್ಹತಿ ।।  ೧೦೪ ।।  </div>
				<div class="verse">ದೇಶಾನ್ತರಾದ್ಯಸಂಬನ್ಧಾನ್ಮೋಹಾದ್ಯಾವ್ಯವಧಾನತಃ ।।  <br />ನ ಚ ಮೋಹಾದಿವತ್ಪ್ರತ್ಯಕ್ತಥಾ ದರ್ಶನಮರ್ಹತಿ ।।  ೧೦೫ ।।  </div>
				<div class="verse">ನಾಽಽದಿತ್ಯಾದಿಸಜಾತೀಯಮಾತ್ಮಜ್ಯೋತಿರಿತೀಷ್ಯತಾಮ್ ।। <br />ತನ್ಮಾನಾನವಗಮ್ಯತ್ವಾದಾದಿತ್ಯಾದೇಶ್ಚ ತದ್ಗಹಾತ್ ।।  ೧೦೬ ।।  </div>
				<div class="verse">ಅನುಗ್ರಾಹ್ಯಸಜಾತೀಯಂ ಯಚ್ಚ ಜ್ಯೋತಿರಿಹೇಷ್ಯತೇ ।।  <br />ತಚ್ಚಕ್ಷುರಾದಿಕರಣಗ್ರಾಹ್ಯಂ ದೃಷ್ಟಂ ಘಟಾದಿವತ್ ।।  ೧೦೭ ।।  </div>
				<div class="verse">ನ ಚಾಪ್ರಮೇಯಮಿತಿ ತಚ್ಛಶಶೃಙ್ಗಾದಿವನ್ಮತಮ್ ।।  <br />ತದನನ್ಯಮಿತಿ ವ್ಯಾಪ್ತೇಃ ಪ್ರತ್ಯಕತ್ವಾದ್ದಿನಕೃದ್ಯಥಾ ।।  ೧೦೮ ।।  </div>
				<div class="verse">ಪ್ರತ್ಯಕ್ಷಮಾನಗಮ್ಯತ್ವಂ ವಿಷಾಣಸ್ಯಾವಧಾರಿತಮ್ ।। <br />ಸ್ವಭಾವಸ್ತಮೃತೇ ಶೃಙ್ಗಂ ಸ್ವಭಾವಮತಿವರ್ತತೇ ।।  ೧೦೯ ।।  </div>
				<div class="verse">ಮಾನಪಾದೋಪಜೀವಿತ್ವಂ ಸ್ವಭಾವೋಽನಾತ್ಮವಸ್ತುನಃ ।। <br />ಮಾತ್ರಾದಿಸಿದ್ಧಿದಸ್ಯೈಷ ಸ್ವತಃಸಿದ್ಧೇರ್ನ ಸರ್ವದಾ ।।  ೧೧೦ ।।  </div>
				<div class="verse">ಅಸ್ತಂ ಯಾತೇಷು ಸರ್ವೇಷು ಜ್ಯೋತಿಃಷೂಕ್ತೇಷು ವಾಸನಾಃ ।। <br />ಜ್ಯೋತಿಃ ಪ್ರತ್ಯಕ್ಸ್ವಯಂ ದೃಷ್ಟಮಾಸನಾದ್ಯಾಃ ಪ್ರಕಾಶಯೇತ್ ।।  ೧೧೧ ।।  </div>
				<div class="verse">ಏಷ ಆತ್ಮಾ ಸ್ವಯಂಜ್ಯೋತೀ ರವಿಸೋಮಾಗ್ನಿವಾಕ್ಷು ಯಃ ।।  <br />ಯಾತೇಷ್ವಸ್ತಂ ದೃಶೈವಾಽಽಸ್ತೇ ಭಾಸಯಂಶ್ಚಿತ್ತಚೇಷ್ಟಿತಮ್ ।।  ೧೧೨ ।।  </div>
				<div class="verse">ಆತ್ಮಪ್ರತ್ಯಯಮಾಮೇಯಃ ಸರ್ವೇಷಾಮಪಿ ದೇಹೇನಾಮ್ ।। <br />ಯತೋಽತೋಽನಾತ್ಮಯೋಗೋಽಸ್ಯ ನ ಮಾನಾದವಸೀಯತೇ ।।  ೧೧೩ ।।  </div>
				<div class="verse">ನ ಚೇದಾತ್ಮೇತಿಧೀಮಾನಾತ್ಪ್ರತೀಚೋನ್ಯೋಽರ್ಥ ಈಕ್ಷ್ಯತೇ ।। <br />ಪ್ರಮಾನ್ತರಾವಿರೋಧೇನ ಯ ಆತ್ಮೇತ್ಯುಪಪದ್ಯತೇ ।।  ೧೧೪ ।।  </div>
				<div class="verse">ಆತ್ಮಾ ಬ್ರಹ್ಮೇತಿ ವಾಕ್ಯೇಭ್ಯ಼ಸ್ತಥಾಚೇದಂಲ ಪ್ರತೀಯತೇ ।। <br />ಪ್ರತ್ಯಕ್ಷಾದ್ಯಾನವಷ್ಟಬ್ಧಮೈಕಾತ್ಮ್ಯಂ ಬಾಧವರ್ಜಿತಮ್ ।।  ೧೧೫ ।।  </div>
				<div class="verse">ನನು ದೇಹಾದ್ಯಭಿನ್ನತ್ವಾದಾತ್ಮನೋ ಮುಕ್ತತಾ ಕುತಃ ।।  <br />ಪ್ರತ್ಯಕ್ಷೇಣ ವಿರುದ್ಧತ್ವಾದೈಕಾತ್ಮ್ಯಂ ಚಾಪಿ ನ ಶ್ರುತೇಃ ।।  ೧೧೬ ।।  </div>
				<div class="verse">ತಥಾ ಹಿ ಕ್ಷಿತಿತೋಯಾಗ್ನಿಮರುತಾಂ ಯೋಗಜಂ ಮತಮ್ ।। <br />ಪ್ರತ್ಯೇಕಂ ಶಕ್ತ್ಯಭಾವೇಽಪಿ ಚೈತನ್ಯಂ ಮದಶಕ್ತಿವತ್ ।।  ೧೧೭ ।।  </div>
				<div class="verse">ಅಹಂ ಮನುಷ್ಯ ಇತ್ಯೇವಂ ಸಾಮಾನಾಧಿಕರಣ್ಯತಃ ।। <br />ಪ್ರತ್ಯಕ್ಷಬುದ್ಧಿರ್ದೇಹೇಽಸ್ಮಿಞ್ಜಾಯತೇ ಕೃಷ್ಣಸರ್ಪವತ್ ।।  ೧೧೮ ।।  </div>
				<div class="verse">ನ ಚಾಹಂಬುದ್ಧಿಗಮ್ಯೋಽರ್ಥೋ ದೃಷ್ಟೋ ದೇಹಾತಿರೇಕತಃ ।। <br />ಸರ್ಪಾದೇರಿವ ಕಾರ್ಷ್ಣ್ಯಾದಿರ್ದೇಹಧರ್ಮಸ್ತತಶ್ಚಿತಿಃ ।।  ೧೧೯ ।।  </div>
				<div class="verse">ನನು ಯುಕ್ತಾ ಪರಾಗ್ಭೂತೇ ಪ್ರಮಾತುರ್ವ್ಯತಿರೇಕತಃ ।। <br />ಸರ್ಪಾದೌ ಧರ್ಮಸಂಬನ್ಧಪ್ರಮಾ ನಾಽಽತ್ಮನ್ಯಭೇದತಃ ।।  ೧೨೦ ।।  </div>
				<div class="verse">ಜಡಸ್ವಭಾವತಶ್ಚಾಪಿ ಕಾರ್ಷ್ಣ್ಯಾದೇರ್ಧರ್ಮತೇಷ್ಯತೇ ।। <br />ಸ್ವಸಂವಿದಿತಮಾತ್ರತ್ವಾನ್ನ ತ್ವೇವಂರೂಪತಾ ಚಿತೇಃ ।।  ೧೨೧ ।।  </div>
				<div class="verse">ಯಥೈಕಬುದ್ಧಿನಿರ್ಗ್ರಾಹ್ಯಂ ದ್ರವ್ಯೇಣೇಹ ವಿಶೇಷಣಮ್ ।। <br />ನೈವಂ ಚಿತ್ಕಾಯಯೋಃ ಸಿದ್ಧಿಶ್ಚಿಚ್ಛಕ್ತ್ಯವಿಷಯತ್ವತಃ ।।  ೧೨೨ ।।  </div>
				<div class="verse">ನೈವಂ ಯೇನೈವ ಮಾನೇನ ಸತ್ತಾ ಸಂವಿದ ಈಕ್ಷ್ಯತೇ ।।  <br />ತೇನೈವ ಧರ್ಮತಾ ತಸ್ಯಾಃ ಕಾರ್ಷ್ಣ್ಯಾದೇರಿವ ಮೀಯತೇ ।।  ೧೨೩ ।।  </div>
				<div class="verse">ನನು ದೇಹ ಇದಂಬುದ್ಧಿರ್ಘಟಾದಾವಿವ ಜಾಯತೇ ।।  <br />ಪ್ರತ್ಯಗ್ಬುದ್ಧಿಸ್ತ್ವಹಂಭಾಗೇ ನಾನಯೋರ್ಧರ್ಮಧರ್ಮಿತಾ ।।  ೧೨೪ ।।  </div>
				<div class="verse">ಯಥೈವ ಪಾರಿಹಾರ್ಯಾದಿ ಹೇಮೈಕದ್ರವ್ಯನಿಷ್ಠಿತಮ್ ।। <br />ಅಲಬ್ಧಾತ್ಮಕಮನ್ಯತ್ರ ಲಬ್ಧಾತ್ಮಕಮಿವೇಕ್ಷ್ಯತೇ ।।  ೧೨೫ ।।  </div>
				<div class="verse">ತಥೈವ ವಸ್ತುಸ್ವಾಭಾವ್ಯಾಚ್ಚಿಚ್ಛಕ್ತಿರ್ಭೂತನಿಷ್ಠಿತಾ  ।। <br />ಅಹಮಿತ್ಯಾದಿಬುದ್ಧೀನಾಂ ವ್ಯವಹಾರಾಯ ಕಲ್ಪತೇ ।।  ೧೨೬ ।।  </div>
				<div class="verse">ಚೈತನ್ಯಂ ದೇಹಧರ್ಮಶ್ಚೇನ್ಮೃತಾವವಿಕಲಸ್ಯ ತತ್ ।। <br />ಕಸ್ಮಾನ್ನ ಗಮ್ಯತೇ ಸಾಕ್ಷಾಜ್ಜೀವದ್ದೇಹಗತಂ ಯಥಾ ।।  ೧೨೭ ।।  </div>
				<div class="verse">ನೈಷ ದೋಷಶ್ಚತುರ್ಣಾಂ ಹಿ ಭೂತಾನಾಂ ಸಂಹತಿಸ್ತನುಃ ।। <br />ತತೋ ವಾಯಾವಪಕ್ರಾನ್ತೇ ಚೈತನ್ಯಮಪಿ ನಶ್ಯತಿ ।।  ೧೨೮ ।।  </div>
				<div class="verse">ಸ್ವಪ್ನದೇಹಾದಿಸಂಬನ್ಧಿಪ್ರತ್ಯಭಿಜ್ಞಾಬಲಾನ್ನನು ।। <br />ವ್ಯತಿರೇಕಶ್ಚಿತೇಃ ಸಿದ್ಧೋ ಭೂತೇಭ್ಯೋ ಜಾಗ್ರತೋಽಪ್ಯತಃ ।।  ೧೨೯ ।।  </div>
				<div class="verse">ದೇಹಾನ್ತರವಿನಿರ್ಮಾಣಂ ಜಾಗ್ರಚ್ಚೈತನ್ಯವದ್ಧ್ರುವಮ್ ।। <br />ಕರೋತಿ ಭೂತಸಂಧಾತಃ ಸ್ವಪ್ನೇ ಬಾಲಯುವಾದಿವತ್ ।।  ೧೩೦ ।।  </div>
				<div class="verse">ನ ಚಾತ್ರ ಪ್ರತ್ಯಭಿಜ್ಞಾಽಸ್ತಿ ಮಿಥ್ಯಾಪರಿಣತೇಸ್ತವ ।। <br />ನೈವ ಬಾಲ್ಯಾದಿವದ್ಯಸ್ಮಾತ್ಸ್ವಪ್ನೇ ದೇಹಃ ಪ್ರತೀಯತೇ ।।  ೧೩೧ ।।  </div>
				<div class="verse">ಜಾತಿಸ್ಮರಣದೃಷ್ಟಾನ್ತಾದಾತ್ಮಾ ನಿತ್ಯೋ ಮತೋ ಯದಿ ।।  <br />ವ್ರಣಂ ಪೂರ್ವಕೃತಂ ದೃಷ್ಟ್ವಾ ದೇಹಃ ಕಿಂ ನೋಚ್ಯತೇ ಧ್ರುವಃ ।।  ೧೩೨ ।।  </div>
				<div class="verse">ಪ್ರತ್ಯಭಿಜ್ಞಾನತಸ್ತತ್ರ ಧ್ರೌವ್ಯಂ ಚೇದಾತ್ಮನೋ ಮತಮ್ ।।  <br />ಸ್ವಪ್ನಾತ್ಮಪ್ರತ್ಯಭಿಜ್ಞೇಯಂ ಮೃಷಾರ್ಥಾ ಸಾಽಪಿ ಪೂರ್ವವತ್ ।।  ೧೩೩ ।।  </div>
				<div class="verse">ಸಶಲ್ಯದೇಹಶಾಯೀನಿ ಭೂತಾನ್ಯೇವ ತಥಾವಿಧಮ್ ।। <br />ದೇಹಾನ್ತರಂ ಕರಿಷ್ಯನ್ತಿ ಪ್ರತ್ಯಭಿಜ್ಞಾ ಯದೀಷ್ಯತೇ ।।  ೧೩೪ ।।  </div>
				<div class="verse">ತಾನ್ಯೇವೈತಾನಿ ಭೂತಾನೀತ್ಯೇವಂ ಯದ್ವತ್ಪ್ರಜಾಯತೇ  ।। <br />ಪ್ರತ್ಯಭಿಜ್ಞಾ ಸ ಏವಾಹಮಿತಿ ಯದ್ವದ್ಭವೇನ್ನ ಕಿಮ್ ।।  ೧೩೫ ।।  </div>
				<div class="verse">ಯಚ್ಚೈತದಾತ್ಮಜ್ಯೋತಿಷ್ಟ್ವಂ ವ್ಯತಿರಿಕ್ತತಯೋದಿತಮ್ ।। <br />ಆದಿತ್ಯಾದಿಲಯೇನೇಹ ಭೌತಿಕಂ ತ್ವೇವ ತದ್ಭವೇತ್ ।।  ೧೩೬ ।।  </div>
				<div class="verse">ಉಪಕಾರಿ ಸಜಾತೀಯಮುಪಕಾರ್ಯಸ್ಯ ವಸ್ತುನಃ ।। <br />ಜಗತ್ಯಸ್ಮಿನ್ಯತೋ ದೃಷ್ಟಮಾದಿತ್ಯಶ್ಚಕ್ಷುಷೋರ್ಯಥಾ ।।  ೧೩೭ ।।  </div>
				<div class="verse">ಶಬ್ದಾದಿಭಿರ್ಹಿ ಘ್ರಾಣಾದೇರ್ನೋಪಕಾರಃ ಸಮೀಕ್ಷ್ಯತೇ ।।  <br />ವಿಜಾತೀಯೈರತೋ ಜ್ಯೋತಿರ್ಭೂತಜಾತೀಯಮಿಷ್ಯತಾಮ್ ।।  ೧೩೮ ।।  </div>
				<div class="verse">ಭೌತಿಕಸ್ಯೈವ ಕುಮ್ಭಾದೇರ್ಭೌತಿಕೈರೇವ ವೀಕ್ಷ್ಯತೇ ।।  <br />ಉಪಕಾರೋ ಜಗತ್ಯಸ್ಮಿನ್ನಾದಿತ್ಯಾದ್ಯೈರ್ಯಥಾ ತಥಾ ।।  ೧೩೯ ।।  </div>
				<div class="verse">ದೇಹಾದೇರ್ಯದಿ ನಾಮೇದಂ ಜ್ಯೋತಿರರ್ಥಾನ್ತರಂ ಮತಮ್ ।।  <br />ತಥಾಽಪಿ ನಾಸಜಾತೀಯಂ ವ್ಯಞ್ಜಕತ್ವಾತ್ಪ್ರದೀಪವತ್ ।।  ೧೪೦ ।।  </div>
				<div class="verse">ನನು ದೇಹಾಸಜಾತೀಯಮನ್ತಸ್ಥಾತೀನ್ದ್ರಿಯತ್ವತಃ ।।  <br />ಯದ್ಯದ್ದೇಹಸಜಾತೀಯಂ ಜ್ಯೋತಿರ್ದೃಷ್ಟಂ ತದಿನ್ದ್ರಿಯೈಃ ।।  ೧೪೧ ।।  </div>
				<div class="verse">ಮೈವಂ ನೈಕಾನ್ತಿಕೋ ಹೇತುಶ್ಚಕ್ಷುರಾದೀನ್ದ್ರಿಯೈಃ ಸ್ಫುಟಮ್ ।। <br />ಅನ್ತಸ್ಥಾನಿ ಯತೋಽಕ್ಷಾಣಿ ಪ್ರತ್ಯಕ್ಷಾಣಿ ನ ಚಾಽಽತ್ಮವತ್ ।।  ೧೪೨ ।।  </div>
				<div class="verse">ಆದಿತ್ಯಾದಿಸಜಾತೀಯಮಾತ್ಮಜ್ಯೋತಿರತೀನ್ದ್ರಿಯಮ್ ।। <br />ಅನ್ತಸ್ಥಾತೀನ್ದ್ರಿಯತ್ವಾಭ್ಯಾಂ ಚಕ್ಷುರಾದೀನ್ದ್ರಿಯಂ ಯಥಾ ।।  ೧೪೩ ।।  </div>
				<div class="verse">ವಿಶೇಷೇಽನುಗಮಾಭಾವಃ ಸಾಮಾನ್ಯೇ ಸಿದ್ಧಸಾಧ್ಯತಾ ।। <br />ಇತ್ಯಾದಿದೋಷದುಷ್ಟತ್ವಾನ್ನ ಚ ನೋಽನುಮಿತಿಃ ಪ್ರಮಾ ।।  ೧೪೪ ।।  </div>
				<div class="verse">ಅನುಮಾನಬಲೇನೈವ ದೇಹಾದಿವ್ಯತಿರೇಕತಃ ।। <br />ಪ್ರತ್ಯಗಾತ್ಮಾ ಸ್ವಯಂಜ್ಯೋತಿಃ ಸಾಧ್ಯತೇ ತಚ್ಚ ನಾನುಮಾ ।।  ೧೪೫ ।।  </div>
				<div class="verse">ಪ್ರತ್ಯಕ್ಷೈಕಪ್ರಮಾಣೇನ ದೇಹೇ ಚಿದ್ಧರ್ಮಕೇಽಞ್ಜಸಾ ।। <br />ಗೃಹ್ಯಮಾಣೇಽನುಮಾನೇನ ನ ತಚ್ಛಕ್ಯಂ ಪ್ರಬಾಧಿತುಮ್ ।।  ೧೪೬ ।।  </div>
				<div class="verse">ದರ್ಶನಾದಿಕ್ರಿಯಾಂ ಕುರ್ವನ್ಸರ್ವದಾಽವ್ಯಭಿಚಾರತಃ ।। <br />ಪ್ರತ್ಯಕ್ಷೇಣೈವ ದೃಷ್ಟೋಽಯಂ ದೇಹೋ ನಾತಸ್ತತೋಽಪರಃ ।।  ೧೪೭ ।।  </div>
				<div class="verse">ದರ್ಶನಾದಿಕ್ರಿಯಾಕಾರೀ ದೇಹಶ್ಚೇದಭ್ಯುಪೇಯತೇ ।। <br />ಕಸ್ಮಾದವಿಕಲಸ್ಯೈವ ದೃಷ್ಟ್ಯಾದಿರ್ನ ತಥೇಕ್ಷ್ಯತೇ ।।  ೧೪೮ ।।  </div>
				<div class="verse">ನೈಷ ದೋಷೋ ಭವೇದತ್ರ ಪ್ರತ್ಯಕ್ಷಪ್ರಮಿತತ್ವತಃ ।। <br />ನ ಹಿ ದೃಷ್ಟಂ ಸಮುಲ್ಲಙ್ಘ್ಯ ತತೋಽನ್ಯದ್ವಲವನ್ಮತಮ್ ।।  ೧೪೯ ।।  </div>
				<div class="verse">ಭಾಸ್ವರಾಭಾಸ್ವರತ್ವಂ ಚ ಪ್ರತ್ಯಕ್ಷೇಣೈವ ವೀಕ್ಷ್ಯತೇ ।।  <br />ಖದ್ಯೋತಸ್ಯಾನುಮಾನೇನ ನ ಹೇತ್ವನ್ತರಕಲ್ಪನಮ್ ।।  ೧೫೦ ।।  </div>
				<div class="verse">ಹೇತ್ವನ್ತರೇಽನುಮೇಯೇ ಚ ಕಿಂಚಿತ್ಸಾಮಾನ್ಯಗನ್ಧತಃ ।। <br />ಸರ್ವಂ ಸರ್ವಸ್ಯ ಲಿಙ್ಗಂ ಸ್ಯಾತ್ತಚ್ಚಾನಿಷ್ಟಂ ಪ್ರಸಜ್ಯತೇ ।।  ೧೫೧ ।।  </div>
				<div class="verse">ನ ಚ ನಾಸ್ತಿ ಪದಾರ್ಥಾನಾಂ ಲೋಕೇಽಸಾಧಾರಣಃ ಕಚಿತ್ ।। <br />ಸ್ವಭಾವೋಽಗ್ನ್ಯಾದಿಕಾನಾಂ ಹಿ ನೋಷ್ಣತ್ವಾದ್ಯನ್ವಹೇತುತಃ ।।  ೧೫೨ ।।  </div>
				<div class="verse">ಪ್ರಾಣಿಧರ್ಮಾದ್ಯಪೇಕ್ಷಂ ಚೇದುಷ್ಣತ್ವಾದಿ ಹವಿರ್ಭುಜಃ ।। <br />ನೈವಂ ತತ್ರಾಪಿ ದೋಷಸ್ಯ ಪ್ರಸಕ್ತೇರನಿವೃತ್ತಿತಃ ।।  ೧೫೩ ।।  </div>
				<div class="verse">ತದಪ್ಯಸ್ತ್ವಿತಿ ಚೇನ್ಮೈವಂ ಧರ್ಮಾದೇರಪ್ರಸಿದ್ಧಿತಃ ।। <br />ಧರ್ಮಾಭ್ಯುಪಗಮೇ ದೋಷೋ ಹ್ಯನವಸ್ಥಾ ಪ್ರಸಜ್ಯತೇ ।।  ೧೫೪ ।।  </div>
				<div class="verse">ನ ಚಾನವಸ್ಥಯಾ ಸಿದ್ಧಿರಭಿಪ್ರೇತಸ್ಯ ವಸ್ತುನಃ ।। <br />ತದಲಂ ಕ್ಷಿತಿತೋಯಾಗ್ನಿಮರುತಾಂ ಪರಿಣಾಮಜೇ ।। <br />ಚೇತೋವತ್ಯಕ್ಷಸಂವೇದ್ಯೇ ಕಷ್ಟಕಲ್ಪನಯಾಽನಯಾ ।।  ೧೫೫ ।।  </div>
				<div class="verse">ಸರ್ವತೀರ್ಥದೃಶಾಂ ಸಿದ್ಧಿಃ ಸ್ವಾಭಿಪ್ರೇತಸ್ಯ ವಸ್ತುನಃ ।। <br />ಯದಭ್ಯುಪಗಮಾದೇವ ತತ್ಸಿದ್ಧಿರ್ವಾರ್ಯತೇ ಕುತಃ ।।  ೧೫೬ ।।  </div>
				<div class="verse">ಪ್ರತ್ಯಕ್ಷೇಣ ವಿರುದ್ಧತ್ವಂ ನ ತಾವದುಪಪದ್ಯತೇ ।। <br />ವಿಷಯಾಭಾವತಸ್ತಸ್ಯ ಪ್ರಾಮಾಣ್ಯಂ ದುರ್ಲಭಂ ಯತಃ ।।  ೧೫೭ ।।  </div>
				<div class="verse">ಸರ್ವತೀರ್ಥದೃಶಾಂ ತಾವತ್ಸಾಮಾನ್ಯಂ ಮಾನಲಕ್ಷಣಮ್ ।। <br />ಅಜ್ಞಾತಾರ್ಥಾಧಿಗಮನಂ ತ್ವದುಕ್ತೇ ತನ್ನ ಯುಜ್ಯತೇ ।।  ೧೫೮ ।।  </div>
				<div class="verse">ಪ್ರಾಕ್ಪ್ರಮಾಣಸಮುತ್ಪತ್ತೇರ್ದೇಹಾದೇರ್ವಿಷಯಸ್ಯ ತೇ ।। <br />ಪ್ರಮಾಣಹೇತೋಃ ಕೇನ ಸ್ಯಾದಜ್ಞಾತತ್ವಮಿತೀರ್ಯತಾಮ್ ।।  ೧೫೯ ।।  </div>
				<div class="verse">ಸ್ವತಃ ಸಿದ್ಧೋಽಥವಾಽಸಿದ್ಧೋ ದೇಹಾದಿಸ್ತೇ ಭವನ್ಭವೇತ್ ।।  <br />ಪ್ರಮಾಣಾನಾಂ ಪ್ರಮಾಣತ್ವಂ ನೋಭಯತ್ರಾಪಿ ಲಭ್ಯತೇ ।।  ೧೬೦ ।।  </div>
				<div class="verse">ಪ್ರಮಾಣಾನ್ಯನ್ತರೇಣಾಪಿ ದೇಹಾದಿಶ್ಚೇತ್ಪ್ರಸಿಧ್ಯತಿ ।। <br />ವದ ಪ್ರಮಾಣೈಃ ಕೋ ನ್ವರ್ಥೋ ನ ಹಿ ಸಿದ್ಧಸ್ಯ ಸಾಧನಮ್ ।।  ೧೬೧ ।।  </div>
				<div class="verse">ಸ್ವತೋಽಸಿದ್ಧೇಽಪ್ರಮೇಯೇ ಚ ನಾಸತೋ ವ್ಯಞ್ಜಿಕಾ ಪ್ರಮಾ ।। <br />ನಾಭಿವ್ಯನಕ್ತಿ ಸವಿತಾ ಖರಶೃಙ್ಗಂ ಸ್ಫುರನ್ನಪಿ ।।  ೧೬೨ ।।  </div>
				<div class="verse">ಪ್ರಮಾಣವ್ಯತಿರೇಕೇಣ ನಾಪ್ಯಸತ್ತ್ವಂ ಪ್ರಸಿಧ್ಯತಿ ।। <br />ಸತ್ತ್ವವನ್ನಾಪಿ ಚಾಭೇದೇ ಮಾನಮೇಯೌ ಪ್ರಸಿಧ್ಯತಃ ।।  ೧೬೩ ।।  </div>
				<div class="verse">ಯದಿ ಮಾನಾತಿರಿಕ್ತಾರ್ಥೋಽಮಿತಃ ಸಂಭಾವ್ಯತೇ ತದಾ ।। <br />ತಂ ಬೋಧಯದ್ಭವೇನ್ಮಾನಂ ನ ತು ತತ್ಕುರ್ವದಿಷ್ಯತೇ ।।  ೧೬೪ ।।  </div>
				<div class="verse">ಅಬುದ್ಧಬೋಧನಂ ಮುಕ್ತ್ವಾ ನಾನ್ಯತ್ಕಾರ್ಯಂ ಕ್ವಚಿದ್ಯತಃ ।। <br />ಸತ್ತ್ವಂ ವಾ ಯದಿ ವಾಽಸತ್ತ್ವಂ ನಾತೋ ಮೇಯೇ ಪ್ರಮಾಣತಃ ।।  ೧೬೫ ।।  </div>
				<div class="verse">ಮಾನವ್ಯಾಪಾರತಃ ಪೂರ್ವಂ ಸಿದ್ಧಾಮೇವಾವಬೋಧಯತ್ ।।  <br />ಶುಕ್ತಿಕಾಂ ಮಾನತಾಂ ಯಾತಿ, ನಾಸಿದ್ಧಂ ರಜತಾದಿಕಮ್ ।।  ೧೬೬ ।।  </div>
				<div class="verse">ಶುಕ್ತೌ ರಜತವಿಜ್ಞಾನಾಚ್ಛುಕ್ತಿವನ್ನಾಮಿತಂ ಯತಃ ।। <br />ರಜತಂ ವಿದ್ಯತೇ ಕಿಂಚಿದ್ವಿಜ್ಞಾತಂ ಚಾಽಽತ್ಮವಸ್ತುವತ್ ।।  ೧೬೭ ।।  </div>
				<div class="verse">ನಾತಿರೇಕಾನ್ವಯಾಭ್ಯಾಂ ಯದ್ವಸ್ತು ಸಂಭಾವ್ಯತೇ ಕಥಮ್ ।।  <br />ತತ್ಪ್ರತಿ ಸ್ಯಾತ್ಪ್ರಮಾಣತ್ವಂ ಶುಕ್ತಿಕಾರಜತೇ ಯಥಾ ।।  ೧೬೮ ।।  </div>
				<div class="verse">ಕಿಂ ಮಾನಸಂಗತೇರರ್ಥೇ ಜಾತೇಯಮವಬುದ್ಧತಾ ।। <br />ಕಿಂವಾ ಪ್ರಾಗಪಿ ಸಂಬನ್ಧಾದ್ಬುದ್ಧೋಽರ್ಥೋಽಭೂನ್ನ ಮಾನತಃ ।।  ೧೬೯ ।।  </div>
				<div class="verse">ಬೋಧಾತ್ಮಕತ್ವಂ ಚ ಮಿತೇಃ ಕಿಮಾಸೀನ್ಮೇಯಸಂಗತೇಃ ।। <br />ಪ್ರಾಗ್ವಾ ಮೇಯಾಭಿಸಂಬನ್ಧಾನ್ಮಿತೇರ್ಬೋಧಾತ್ಮತಾ ಭವೇತ್ ।।  ೧೭೦ ।।  </div>
				<div class="verse">ನಾರ್ಥಾನಧಿಗತತ್ವಂ ಚ ಪ್ರಮಾಣೇಭ್ಯಃ ಪ್ರಸಿಧ್ಯತಿ ।। <br />ರೂಪಾನಧಿಗತತ್ವಂ ನೋ ನ ಶ್ರೋತ್ರಾದೇಃ ಪ್ರಮಾಣತಃ ।।  ೧೭೧ ।।  </div>
				<div class="verse">ಮಾನವ್ಯಾಪಾರತಶ್ಚೇತ್ಸ್ಯಾನ್ಮೇಯಾನಧಿಗಾತಿಸ್ತದಾ ।।  <br />ತದ್ವ್ಯಾಪಾರಾತ್ಪುರಾ ಮೇಯಃ ಸ್ಯಾತ್ಸ್ವತೋಧಿಗತಾತ್ಮಕಃ ।।  ೧೭೨ ।।  </div>
				<div class="verse">ಯತ ಏವಮತೋಽವಶ್ಯಂ ಪ್ರಮಾಣವ್ಯಾಪೃತೇಃ ಪುರಾ ।। <br />ಮೇಯೋಽನಧಿಗತಃ ಸಿದ್ಧೋ ಹ್ಯಭ್ಯುಪೇಯೋಽವಬುದ್ಧವತ್ ।।  ೧೭೩ ।।  </div>
				<div class="verse">ನ ಚಾನಾಹಿತಸನ್ಮಾನಸ್ವತಶ್ಚಿನ್ಮಾತ್ರವಿಗ್ರಹಾತ್ ।।  <br />ಪ್ರತ್ವಗೈಕಾತ್ಮ್ಯತೋಽನ್ಯತ್ರ ಯಥೋಕ್ತಾಂ ಧುರಮುದ್ವಹೇತ್ ।।  ೧೭೪ ।।  </div>
				<div class="verse">ನ ಹ್ಯಜ್ಞಾತೇ ಯಥಾ ಜ್ಞಾತೇ ವಿಶೇಷಣವಿಶೇಷ್ಯತಾ ।। <br />ತತಶ್ಚ ನೈತತ್ಸಂಸಿಧ್ಯೇದಜ್ಞಾನಾದಿ ಪ್ರಮಾಣತಃ ।।  ೧೭೫ ।।  </div>
				<div class="verse">ಪ್ರಮಾಣಾಚ್ಚಾನಧಿಗತೌ ತನ್ನಿವೃತ್ತಿಃ ಕುತೋ ಭವೇತ್ ।।  <br />ನ ದಾಹಜ್ವರನುತ್ತ್ಯರ್ಥಮಗ್ನಿನಾ ಸ್ಯಾದ್ಭಿಷಕ್ಕ್ರಿಯಾ ।।  ೧೭೬ ।।  </div>
				<div class="verse">ಸಾಕ್ಷ್ಯಮಾತೃಪ್ರಮಾರೂಪಂ ಮಾನಭೂಮೌ ಯಥೇಕ್ಷ್ಯತೇ ।। <br />ನಾಜ್ಞಾತೇಽನುಭವಾದೇಷಾಂ ಕಶ್ಚಿದನ್ಯಸ್ತಥೇಕ್ಷ್ಯತೇ ।।  ೧೭೭ ।।  </div>
				<div class="verse">ಪ್ರಮಾಣವ್ಯಾಪೃತೇರೂರ್ಧ್ವಂ ಜ್ಞಾತಾಜ್ಞಾತಟೂಯಂ ಮಿಥಃ ।। <br />ಸಂಧತ್ತೇಽನುಭವೇನೈವ ನ ತದನ್ಯೇನ ಕೇನಚಿತ್ ।।  ೧೭೮ ।।  </div>
				<div class="verse">ಯದಿ ನಾಮ ನ ಮಾನಾನಿ ವ್ಯಾಪ್ರಿಯನ್ತೇ ವಿನಿಶ್ಚಿತೇಃ ।। <br />ಪ್ರಾಕ್ತಥಾಽಪ್ಯಪಲಾಪೋಽಸ್ಯಾ ನಾನುಭೂತೇರ್ಘಟಾದಿವತ್ ।।  ೧೭೯ ।।  </div>
				<div class="verse">ಏವಂ ಸಿದ್ಧೇಽಪ್ಯನುಭವೇ ಸ್ವಮಹಿಮ್ನಾ ಪುರಾ ಮಿತೇಃ ।।  <br />ಪ್ರಮಾಣೋತ್ಪತ್ತಿರನ್ವೇಷ್ಯೈ ಪ್ರತ್ಯಗ್ಧ್ವಾನ್ತಾಪನುತ್ತಯೇ ।।  ೧೮೦ ।।  </div>
				<div class="verse">ಅವಬುದ್ಧಸ್ವಭಾವೋಽಪಿ ಸಹತೇಽನವಬುದ್ಧತಾಮ್ ।। <br />ವಸ್ತುತ್ವಾನ್ನ ತಮೋ ಹನ್ತಿ ತಥಾಽಪಿ ಪ್ರಮಿತಿಂ ವಿನಾ ।।  ೧೮೧ ।।  </div>
				<div class="verse">ಪ್ರಮಾಣಫಲಕಾರೂಢಂ ಸ್ವತಮೋ ಹನ್ತಿ ನಾನ್ಯಥಾ ।। <br />ವಸ್ತು ಮೇಯಾಭಿಸಂಬದ್ಧಂ ಮಾನಂ ತದ್ವತ್ತಮೋಪನುತ್ ।।  ೧೮೨ ।।  </div>
				<div class="verse">ಪ್ರತ್ಯಕ್ಷಮಾನಸಿದ್ಧ್ಯರ್ಥಂ ತಸ್ಮಾತ್ಪ್ರತ್ಯಕ್ಷವಾದಿನಾ ।। <br />ಪ್ರಾಙ್ಭಾನಾದಭ್ಯುಪೇಯೋಽರ್ಥೋ ಥೋಽಜ್ಞಾತತ್ವಾದಿಸಿದ್ಧಿಕೃತ್ ।।  ೧೮೩ ।।  </div>
				<div class="verse">ವಾಗಾದಿವ್ಯಾಪೃತೇಃ ಕರ್ತಾ ಶಬ್ದಾದಿಗುಣಲಾಞ್ಛಿತಃ ।। <br />ಪ್ರತ್ಯಕ್ಷೋ ಗಮ್ಯತೇ ಮಾತ್ರಾ ಪ್ರತೀಚೋಽತ್ಯನ್ತಭೇದತಃ ।।  ೧೮೪ ।।  </div>
				<div class="verse">ಶ್ರೋತ್ರಾದಿವ್ಯಾಪೃತೋ ಮಾತಾ ದುಃಖಾದಿಗುಣವಾನ್ಪರಾಙ್ ।। <br />ಕರ್ತೇವಾನುಭವೇನೈವ ಪ್ರತೀಚಾ ಗಮ್ಯತೇಽಞ್ಜಸಾ ।।  ೧೮೫ ।।  </div>
				<div class="verse">ಅನನ್ಯಾನುಭವಃ ಪ್ರತ್ಯಙ್ನ ಪ್ರಮಾತ್ರಾದಿಗೋಚರಃ ।। <br />ಯತೋಽಪಹತಪಾಪ್ಮಾದಿ ಯುಕ್ತಂ ಸ್ಯಾತ್ತದ್ವಿಶೇಷಣಮ್ ।।  ೧೮೬ ।।  </div>
				<div class="verse">ಲೋಕಾಯತಸ್ಯ ಬೋದ್ಧಸ್ಯ ಕಣಭೋಜ್ಯಾಕ್ಷಪಾದಯೋಃ ।। <br />ಪ್ರತ್ಯಕ್ಷೇಣೈವ ಮಾನೇನ ವಿಮುಖೀಕರಣಂ ಕೃತಮ್ ।।  ೧೮೭ ।।  </div>
				<div class="verse">ಪ್ರಮಾಣಫಲಯೋರ್ಭೇದಸ್ತಥಾ ಮಾನಪ್ರಮೇಯಯೋಃ ।। <br />ಸ್ವತಃಕೂಟಸ್ಥಚಿತ್ಸಿದ್ಧಿರೈಕಾತ್ಮ್ಯಂ ಚಾನುಭೂತಿತಃ ।।  ೧೮೮ ।।  </div>
				<div class="verse">ಪ್ರತ್ಯಕ್ಷಂ ಮಾನಮೇವೇದಮಿತಿ ಯಸ್ಮಾತ್ಪ್ರಸಿಧ್ಯತಿ ।। <br />ಪ್ರತ್ಯಕ್ಷದೃಕ್ಸ್ವಯಂಜ್ಯೋತಿಸ್ತದಾತ್ಮೇತ್ಯಭ್ಯುಪೇಯತಾಮ್ ।।  ೧೮೯ ।।  </div>
				<div class="verse">ಮೇಯಾದೀಂಸ್ತಭಾವಂ ಚ ಸಂಶಯಾನೃತನಿಶ್ಚಯಾನ್ ।। <br />ವಿವಿಚ್ಯ ಯೋಽನುಗೃಹ್ಣಾತಿ ಶಬ್ದದೀಂಶ್ಚ ಜಡಾನ್ಪೃಥಕ್ ।।  ೧೯೦ ।।  </div>
				<div class="verse">ದೇಹೇನ್ದ್ರಿಯಮನೋಬುದ್ಧೀಃ ಸುಖಾದೀಂಶ್ಚ ಘಟಾದಿವತ್ ।। <br />ತಮೇಕಮನ್ತರಾತ್ಮಾನಮಪ್ರತ್ಯಕ್ಷಂ ಪ್ರಪಶ್ಯ ಭೋಃ ।।  ೧೯೧ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾಂಶ್ಚ ಯಃ ಸ್ವಪ್ನೇ ಪ್ರಸಮೀಕ್ಷತೇ ।। <br />ತದಭಾವಂ ಸುಷುಪ್ತೇ ಚ ಸ ಆತ್ಮೇತ್ಯಭ್ಯುಪೇಯತಾಮ್ ।।  ೧೯೨ ।।  </div>
				<div class="verse">ಚಕ್ಷುರಾದೀನ್ದ್ರಿಯಾಣಾಂ ಚ ನ ಚ ಸ್ವಪ್ನೇಽಸ್ತಿ ಸಂಭವಃ ।। <br />ಸುಷುಪ್ತೇ ಚಾನುಭೂತಿಸ್ತು ತಯೋರವ್ಯಭಿಚಾರಿಣೀ ।।  ೧೯೩ ।।  </div>
				<div class="verse">ಪ್ರಮಾಣಂ ಮೇಯವಿಷಯಂ ತತ್ಫಲಂ ಮಾತೃಸಂಶ್ರಯಮ್ ।। <br />ಯತ್ಸಾಕ್ಷಿಕಂ ದ್ವಯಂ ಸಿಧ್ಯೇತ್ಸ ಆತ್ಮೇತ್ಯಭ್ಯುಪೇಯತಾಮ್ ।।  ೧೯೪ ।।  </div>
				<div class="verse">ಮಾನಸ್ಯ ಹಿ ಫಲಂ ಯತ್ರ ನ ತನ್ಮಾನಸ್ಯ ಗೋಚರಃ ।। <br />ತಸ್ಯ ಮೇಯೈಕನಿಷ್ಠತ್ವಾತ್ಫಲಂ ತು ಸ್ಯಾತ್ಪ್ರಮಾತರಿ ।।  ೧೯೫ ।।  </div>
				<div class="verse">ಪ್ರತ್ಯಕ್ಷಂ ವರ್ತತೇ ಯತ್ರ ತತ್ಫಲಂ ತತ್ರ ನೇಕ್ಷ್ಯತೇ ।। <br />ತತ್ಫಲಂ ವರ್ತತೇ ಯತ್ರ ಮಾನಂ ತತ್ರ ನ ವರ್ತತೇ ।।  ೧೯೬ ।।  </div>
				<div class="verse">ಏವಂ ಸತಿ ಪ್ರಮಾಮಾತೃಫಲಮೇಯಾತ್ಮನಾಂ ತವ ।। <br />ಕುತಃ ಪ್ರತ್ಯಕ್ಷತಾಸಿದ್ಧಿರ್ಯದಿ ನಾಽಽತ್ಮಾಽಭ್ಯುಪೇಯತೇ ।।  ೧೯೭ ।।  </div>
				<div class="verse">ವ್ಯಭಿಚಾರಿಷು ಸರ್ವೇಷು ಪ್ರತ್ಯಗಾತ್ಮೈಕಸಾಕ್ಷಿಷು ।। <br />ಪ್ರತ್ಯಕ್ಪ್ರತ್ಯಯ ಏವೈಕಃ ಸರ್ವತ್ರಾವ್ಯಭಿಚಾರವಾನ್ ।।  ೧೯೮ ।।  </div>
				<div class="verse">ಏವಂ ಪ್ರತ್ಯಕ್ಷತಸ್ತಾವದ್ದೇಹಾದಿವ್ಯತಿರೇಕತಃ ।। <br />ತಥಾಽನುಭವತಃ ಸಾಕ್ಷಾದಾತ್ಮಾಽಯಂ ಪ್ರತಿಪಾದಿತಃ ।।  ೧೯೯ ।।  </div>
				<div class="verse">ಯಚ್ಚೈತತ್ಕೃಷ್ಣಸರ್ಪಾದಿದೃಷ್ಟಾನ್ತಾದ್ಭವತೋದಿತಮ್ ।। <br />ಅಹಂ ಮನುಷ್ಯ ಇತ್ಯಾದಿ ತತ್ರ ಪ್ರತಿವಿಧೀಯತೇ ।।  ೨೦೦ ।। </div>
				<div class="verse">ಚೈತನ್ಯಂ ಕಾಯಧರ್ಮಶ್ಚೇನ್ಮನುಷ್ಯೋಽಸಾವಿತಿ ಪ್ರಮಾ ।। <br />ಅಸಾಧಾರಣತೋ ನ ಸ್ಯಾದಹಂ ವೇದ್ಮೀತಿವತ್ತದಾ ।।  ೨೦೧ ।।  </div>
				<div class="verse">ಸಮವೇತಂ ಹಿ ಯದ್ಯತ್ರ ಚೈತನ್ಯಂ ಸ್ಯಾಚ್ಛರೀರಕೇ ।। <br />ತಸ್ಯೈವ ತದ್ಭವೇತ್ಸಾಕ್ಷಾನ್ನಾನ್ಯದೇಹಾಶ್ರಿತಸ್ಯ ತತ್ ।।  ೨೦೨ ।।  </div>
				<div class="verse">ಕರಣವ್ಯಾಪೃತಿಂ ಚರ್ತೇ ಮನುಷ್ಯೋಽಸ್ಮೀತಿ ಧೀರ್ಭವೇತ್ ।। <br />ಪೂರ್ವವನ್ನ ತು ತತ್ತಾದೃಗ್ದೇಹಾದ್ಭಿನ್ನಾ ತತಶ್ಚಿತಿಃ ।।  ೨೦೩ ।। </div>
				<div class="verse">ನ ಚಾಹಂಬುದ್ಧಿನಿರ್ಗ್ರಾಹ್ಯಮಿದಂಧೀಗ್ರಾಹ್ಯಗೋಚರಃ ।।  <br />ವಿರೋಧಾನ್ನ ಹಿ ಶೀತತ್ವಮುಷ್ಣಸ್ಯಾಗ್ನೇರ್ವಿಶೇಷಣಮ್ ।।  ೨೦೪ ।।  </div>
				<div class="verse">ಕಾಯಸ್ಯಾಪಿ ನ ಚೈತನ್ಯಮೇವಮೇವ ವಿಶೇಷಣಮ್ ।। <br />ವಿರೋಧಿನಾ ಜಡತ್ವೇನ ವ್ಯಾಪ್ತೇಃ ಕಿಮು ಪರಸ್ಯ ತತ್ ।।  ೨೦೫ ।।  </div>
				<div class="verse">ವಿಶೇಷ್ಯಮಪಿ ನಾಽಽಪ್ನೋತಿ ಧರ್ಮಾನ್ತರವಿಶೇಷಿತಮ್ ।। <br />ವಿಶೇಷ್ಯಮಾತ್ರನಿಷ್ಠತ್ವಾದನ್ಯತ್ರ ಸ್ಯಾತ್ಕಥಂ ನು ತತ್ ।।  ೨೦೬ ।।  </div>
				<div class="verse">ವಿಶೇಷಣವಿಶೇಷ್ಯತ್ವೇ ಸಂಗತಿಶ್ಚೇದ್ಭವೇತ್ತಯೋಃ ।। <br />ಏಕಪ್ರತ್ಯಯಗಮ್ಯತ್ವಂ ಸ್ಯಾತ್ತದಾ ಕೃಷ್ಣಸರ್ಪವತ್ ।।  ೨೦೭ ।।  </div>
				<div class="verse">ಆವಿದ್ವದಙ್ಗನಾವಾಲಂ ದೇಹಾದೌ ಘಟವನ್ಮತಿಃ ।। <br />ಪೃಥಕ್ತ್ವೇನ ಭವನ್ತೀಯಂ ಕಥಂ ಸ್ಯಾಚ್ಚಿದ್ವಿಶೇಷಿತಾ ।।  ೨೦೮ ।।  </div>
				<div class="verse">ಮಾತಾರಮಪಿ ನಾಽಽಪ್ನೋತಿ ಯತ್ಪ್ರಮೇಯೈಕನಿಷ್ಠಿತಮ್ ।। <br />ಪ್ರತ್ಯಕ್ಷಂ ತಸ್ಯ ಕಾ ಶಕ್ತಿಃ ಸ್ವಾರ್ಥಾಯಾಂ ಚಿತಿ ವರ್ತಿತುಮ್ ।।  ೨೦೯ ।।  </div>
				<div class="verse">ಅಸಾಧಾರಣರೂಪೋತ್ಥಾಜ್ಞಾನೇನೈವ ಪ್ರಮೀಯತೇ ।। <br />ಯಥಾ ಘಟಸ್ತಥೈವಾಽಽತ್ಮಾ ನಾನತ್ಮಪ್ರತ್ಯಯಪ್ರಮಃ ।।  ೨೧೦ ।।  </div>
				<div class="verse">ಸ್ವಾರ್ಥಂ ಸನ್ನ ಪರಾರ್ಥಸ್ಯ ಸ್ವಾತನ್ತ್ರ್ಯಾತ್ಸ್ಯಾದ್ವಿಶೇಷಣಮ್ ।। <br />ನ ಚ ಚೈತನ್ಯಮಿತ್ಕಿಂಚಿಚ್ಚೈತನ್ಯಾಲ್ಲಭ್ಯತೇ ಪೃಥಕ್ ।।  ೨೧೧ ।।  </div>
				<div class="verse">ಗ್ರಹೀತ್ರೇವ ಹಿ ಚೈತನ್ಯಮಾತ್ಮನೋಽನಾತ್ಮನಸ್ತಥಾ ।। <br />ಗ್ರಹೀತುರ್ಗ್ರಾಹ್ಯತಾ ಲೋಕೇ ನ ನ್ಯಾಯೇನೋಪಪದ್ಯತೇ ।।  ೨೧೨ ।।  </div>
				<div class="verse">ಪ್ರತ್ಯಕ್ತ್ಯಾ ವಿಭಿನ್ನಸ್ಯ ಚೈತನ್ಯಸ್ಯ ವಿಶೇಷಣಮ್ ।। <br />ಪರಾಕತ್ವಾನ್ನಾಪಿ ಕಾಯಃ ಸ್ಯಾಚ್ಛೀತತೇವ ವಿಭಾವಸೋಃ ।।  ೨೧೩ ।।  </div>
				<div class="verse">ಪಾರಿಹಾರ್ಯಾದಿಗಂ ಹೇಮ್ನಿ ಪ್ರಮಾಣಂ ಮೇಯನಿಷ್ಠಿತಮ್ ।। <br />ಕಥಮಾತ್ಮಚಿತೌ ತತ್ಸ್ಯಾತ್ತದ್ವಿರುಗದ್ಧಾರ್ಥಸಿದ್ಧಯೇ ।।  ೨೧೪ ।।  </div>
				<div class="verse">ಭೂತೇಭ್ಯಶ್ಚ ಚಿದುತ್ಪತ್ತಿರ್ನ ಪ್ರತ್ಯಕ್ಷಪ್ರಮಾಣಿಕಾ ।। <br />ಭೂತಾನ್ವಯಸ್ಯ ಚಾಸತ್ತ್ವಾನ್ನಾಪಿ ಲಿಙ್ಗಾತ್ಪ್ರಸಿದ್ಧ್ಯತಿ ।।  ೨೧೫ ।।  </div>
				<div class="verse">ಮೃತೋಽಸ್ಮೀತ್ಯಪಿ ಸಂವಿತ್ತಿಶ್ಚೈತನ್ಯಾಪಗಮೇ ಕುತಃ ।। <br />ಜಾಡ್ಯಾತ್ಸ್ಯಾನ್ನಾಪಿ ಕಾಯಸ್ಯ ಚಿದಭಾವಶ್ಚಿತೇಃ ಕುತಃ ।।  ೨೧೬ ।।  </div>
				<div class="verse">ನಾಪಿ ಸ್ವಪ್ನಾನುಭೂತೇಶ್ಚ ಮಿಥ್ಯಾತ್ವಂ ಸ್ವಪ್ನವನ್ಮತಮ್ ।। <br />ಬೋಧಾನುಭವವತ್ತಸ್ಯಾ ಬಾಧಕೋ ನೇಕ್ಷ್ಯತೇ ಯತಃ ।।  ೨೧೭ ।।  </div>
				<div class="verse">ವಾಯೋರಪಿ ಸಮುತ್ಕ್ರಾನ್ತಿಃ ಪ್ರತ್ಯಕ್ಷಾನ್ನಾವಸೀಯತೇ ।। <br />ಚಿತೇಸ್ತದ್ಭಾವಭಾವಿತ್ವಾದ್ವಾಯುರೇವಾಸ್ತು ಚೇತನಃ ।।  ೨೧೮ ।।  </div>
				<div class="verse">ಚೈತನ್ಯಂ ಭೂತಕಾರ್ಯಂ ಚೇತ್ಕಾಯವತ್ತಿಷ್ಠತಾಂ ಚಿತಿಃ ।। <br />ಚಿತಿವನ್ನಶ್ಯತಾಂ ಯದ್ವಾ ಕಾಯೋಽಯಂ ಹೇತುನಾಶತಃ ।।  ೨೧೯ ।।  </div>
				<div class="verse">ಜಾಗ್ರಚ್ಛರೀರವಚ್ಚೇತ್ಸ್ಯಾತ್ಸ್ವಪ್ನಕಾಯೋಽಪಿ ಭೂತತಃ ।।  <br />ಸತ್ಯಭೂತೈಕಹೇತುತ್ವಾನ್ಮಿಥ್ಯಾತ್ವಂಂ ತಸ್ಯ ಕಿಂಕೃತಮ್ ।।  ೨೨೦ ।।  </div>
				<div class="verse">ಸತ್ಯೋ ವಾ ಯದಿ ವಾ ಮಿಥ್ಯಾಂ ಸ್ವಪ್ನದೇಹೋಽಭ್ಯುಪೇಯತೇ ।। <br />ಚಿತೇರವ್ಯಭಿಚಾರಿತ್ವಾತ್ತಥಾಽಪೀಷ್ಟಂ ಪ್ರಸಿಧ್ಯತಿ ।।  ೨೨೧ ।।  </div>
				<div class="verse">ತಸ್ಮಾನ್ನೃಹಸ್ತಿದೇಹಾದೌ ಜಾಗ್ರತ್ಸ್ವಪ್ನಾದಿಭೂಮಿಷು ।। <br />ಭಿನ್ನಃ ಶರೀರತಃ ಸಿದ್ಧಃ ಪ್ರಮಾತಾ ಪ್ರತ್ಯಭಿಜ್ಞಯಾ ।।  ೨೨೨ ।। </div>
				<div class="verse">ದೇಶಕಾಲವಯೋಜಾತಿರೂಪಶಕ್ತ್ಯಾದಿಭೇದತಃ ।। <br />ದೇಹೇ ನ ಪ್ರತ್ಯಭಿಜ್ಞಾ ಸ್ಯಾಜ್ಜಾತೇ ಸ್ಮರ್ತರಿ ಯುಜ್ಯತೇ ।।  ೨೨೩ ।।  </div>
				<div class="verse">ಅನುಗ್ರಾಹ್ಯಸಜಾತೀಯಂ ನ ಚ ಪ್ರತ್ಯಕ್ಷಮಾನಿನಃ ।। <br />ಜ್ಯೋತಿಃ ಸಾಧಯಿತುಂ ಯುಕ್ತಮನುಮಾನದ್ವಿಷಃ ಸತಃ ।।  ೨೨೪ ।।  </div>
				<div class="verse">ಸಜಾತೀಯಗಿರಾ ಚಾತ್ರ ಭವತಾ ಕಿಂ ವಿವಕ್ಷಿತಮ್ ।। <br />ಸಾಮಾನ್ಯಮಥವಾ ವ್ಯಕ್ತಿರ್ಯದಿ ಸಾಮಾನ್ಯಮುಚ್ಯತೇ ।।  ೨೨೫ ।।  </div>
				<div class="verse">ಸಜಾತಿ ನಾಸ್ತಿ ಸಾಮಾನ್ಯಮನವಸ್ಥಾ ತಥಾ ಸತಿ ।। <br />ನಿಃಸಾಮಾನ್ಯಾನಿ ತೇನಾಽಽಹುಃ ಸಾಮಾನ್ಯಾನೀತಿ ವಾದಿನಃ ।।  ೨೨೬ ।। </div>
				<div class="verse">ಭೌತಿಕತ್ವೇನ ಚೇಜ್ಜ್ಯೋತಿರ್ದೇಹಾನುಗ್ರಾಹಕಂ ಮತಮ್ ।। <br />ದೇಹೇಽಪಿ ತಸ್ಯ ಸದ್ಭಾವಾನ್ನಾಪೇಕ್ಷ ಸ್ಯಾತ್ತದಾ ರವೌ ।।  ೨೨೭ ।।  </div>
				<div class="verse">ವಿಶೇಷಶ್ಚೇದಪೇಕ್ಷ್ಯಃ ಸ್ಯಾದ್ಯೋ ದೇಹೇಽಸ್ಮಿನ್ನ ವಿದ್ಯತೇ ।। <br />ನಾನುಗ್ರಾಹ್ಯಸಜಾತಿತ್ವಂ ತಸ್ಯಾನುಗ್ರಾಹಕತ್ವತಃ ।।  ೨೨೮ ।।  </div>
				<div class="verse">ದೇಹಾತ್ಸ್ಯಾದ್ಭಿನ್ನಜಾತೀಯಂ ವಸ್ತು ದೇಹಾವಭಾಸಿ ಯತ್ ।। <br />ವಿವಾದಗೋಚರಾಪನ್ನಂ ಭಾಸ್ವರತ್ವಾದ್ರವೀನ್ದುವತ್ ।।  ೨೨೯ ।।  </div>
				<div class="verse">ನಾನುಗ್ರಾಹ್ಯಸಜಾತೀಯಂ ನಾಪ್ಯನುಗ್ರಾಹಕಂ ತಥಾ ।। <br />ಘಟೋ ಘಟಂ ರವಿರ್ವೇನ್ದುಂ ನಾನುಗೃಹ್ಣಾತಿ ಕುತ್ರಚಿತ್ ।।  ೨೩೦ ।।  </div>
				<div class="verse">ಸಜಾತೀಯಾಸಜಾತೀಯೈರ್ದೇಹೋಪಕೃತಿರಿಷ್ಯತೇ ।। <br />ಕ್ಷ್ಮಾಬಗ್ನಿವಾಯುಭಿಃ ಸಾಕ್ಷಾನ್ನಾತೋ ನಿಯಮ ಇಷ್ಯತೇ ।।  ೨೩೧ ।।  </div>
				<div class="verse">ವಿಜಾತೀಯೋಪಕಾರಶ್ಚೇದ್ಭವತಾ ನಾಭ್ಯುಪೇಯತೇ ।। <br />ಚತುರ್ಭೂತಾತ್ಮಕೋ ದೇಹ ಇತ್ಯೇತತ್ಕಥಮುಚ್ಯತೇ ।।  ೨೩೨ ।।  </div>
				<div class="verse">ಅಭಾವೋಽಪ್ಯುಪಕುರುತೇ ಲೋಕೇಽಸ್ಮಿನ್ಭಾವವದ್ಯತಃ ।।  <br />ನಾತೋಽನುಗ್ರಾಹಕತ್ವಾದಿನಿಯಮೋಽಯಂ ಸಮಞ್ಜಸಃ ।।  ೨೩೩ ।। </div>
				<div class="verse">ಪಾರ್ಥಿವೈಃ ಪಾರ್ಥಿವಸ್ಯಾಗ್ನೇರುಪಕಾರೋ ಯಥೇನ್ಧನೈಃ ।। <br />ವೈದ್ಯುತಸ್ಯ ತಥೈವಾದ್ಭಿರುಪಕಾರಃ ಸಮೀಕ್ಷ್ಯತೇ ।।  ೨೩೪ ।।  </div>
				<div class="verse">ಅದ್ಭಿಃ ಕಾಷ್ಠೈಶ್ಚೋಪಕಾರಃ ಪಾವಕಸ್ಯೈವ ವೀಕ್ಷ್ಯತೇ ।। <br />ಅಗ್ನ್ಯಮ್ಬುಭಿಶ್ಚ ಶಮನಂ ತಥಾಽಗ್ನೇರೇವ ದೃಶ್ಯತೇ ।।  ೨೩೫ ।।  </div>
				<div class="verse">ಸಜಾತೀಯಾಸಜಾತೀಯನಿಯಮೋಽತೋ ನ ಯುಜ್ಯತೇ ।। <br />ಉಪಕಾರಾಪಕಾರತ್ವೇ ಪೂರ್ವೋಕ್ತೇನೈವ ವರ್ತ್ಮನಾ ।।  ೨೩೬ ।।  </div>
				<div class="verse">ಯಚ್ಚಾಪ್ಯಕ್ಷೈರನೈಕಾನ್ತ್ಯಂ ಹೇತೋರಭಿಹಿತಂ ಪುರಾ ।। <br />ತಚ್ಚಾಪ್ಯಸತ್ತ್ವಯಾಽಭಾಣಿ ಧರ್ಮಿತ್ವೇನ ಪರಿಗ್ರಹಾತ್ ।।  ೨೩೭ ।।  </div>
				<div class="verse">ಸೇನ್ದ್ರಿಯಸ್ಯಾಸ್ಯ ದೇಹಸ್ಯ ಪುರುಷೋಕ್ತ್ಯಾ ಪರಿಗ್ರಹಾತ್ ।। <br />ನ ಹ್ಯೇಕದೇಶಃ ಸಾಧ್ಯಸ್ಯ ದೃಷ್ಟಾನ್ತತ್ವಾಯ ಕಲ್ಪತೇ ।।  ೨೩೮ ।।  </div>
				<div class="verse">ಲಿಙ್ಗಸ್ಯ ಮಾತ್ವಸಂಸಿದ್ಧೌ ದೂಷಣಂ ದೂಷಣಂ ಭವೇತ್ ।। <br />ವಿಶೇಷೇಽನುಗಮಾಭಾವ ಇತ್ಯಾದಿ ಯದುದೀರಿತಮ್ ।।  ೨೩೯ ।।  </div>
				<div class="verse">ಸಾಮಾನ್ಯೇತರರೂಪತ್ವಾತ್ಸಾಧ್ಯಸ್ಯಾಗ್ನ್ಯಾದಿರೂಪಿಣಃ ।। <br />ಅಪಿ ದೋಷದ್ವಯಂ ನ ಸ್ಯಾದೇಕರೂಪೇ ಹಿ ಶಙ್ಕ್ಯತೇ ।।  ೨೪೦ ।।  </div>
				<div class="verse">ನ ಚೇನ್ದ್ರಿಯಾಣಿ ತೇ ಸನ್ತಿ ಪ್ರತ್ಯಕ್ಷೈಕಪ್ರಮಾಣಿನಃ ।। <br />ಅನುಮಾನಾದೃತೇ ತೇಷಾಂ ಸಂಸಿದ್ಧಿರ್ನೇಷ್ಯತೇ ಯತಃ ।।  ೨೪೧ ।।  </div>
				<div class="verse">ಗ್ರಾಹಕಗ್ರಹಣಗ್ರಾಹ್ಯಭಾವಾಭಾವವಿಭಾಗವಿತ್ ।। <br />ಸ್ವಾರ್ಥಮನ್ಯಾನಪೇಕ್ಷಂ ಸಚ್ಚೈತನ್ಯಂ ನಾಕ್ಷಮಾನಗಮ್ ।।  ೨೪೨ ।।  </div>
				<div class="verse">ನ ಚ ತದ್ಭಾವಭಾವಿತ್ವಂ ವ್ಯತಿರೇಕಾಪ್ರಸಿದ್ಧಿತಃ ।। <br />ದೇಹಾಭಾವೇ ಹ್ಯಭಾವೋಽಸ್ಯಾಶ್ಚಿತೇಃ ಸ್ಯಾತ್ಕಿಂಪ್ರಮಾಣಕಃ ।।  ೨೪೩ ।।  </div>
				<div class="verse">ಅನುಮಾನಾಪ್ರಮಾಣತ್ವಂ ನ ಪ್ರತ್ಯಕ್ಷೇಣ ಸಾಧ್ಯತೇ ।। <br />ಲಿಙ್ಗೇನಾಪಿ ಚ ತತ್ಸಿದ್ಧೌ ತ್ವದುಕ್ತ್ಯೈವ ವಿರುದ್ಧತಾ ।।  ೨೪೪ ।।  </div>
				<div class="verse">ತ್ವದಶೇಷಪ್ರವೃತ್ತೀನಾಂ ನಿರೋಧಶ್ಚ ಪ್ರಸಜ್ಯತೇ ।। <br />ಲಿಙ್ಗಸ್ಯೇಹಾಪ್ರಮಾಣತ್ವೇ ನಿಶ್ಚೇಷ್ಟಂ ಸ್ಯಾಜ್ಜಗತ್ತಥಾ ।।  ೨೪೫ ।।  </div>
				<div class="verse">ವಾಗಾಭಿವ್ಯಾಹೃತಿಶ್ಚೇಯಮಪಿ ತೇ ನ ಪ್ರಸಿಧ್ಯತಿ ।।  <br />ನೈವಾಽಽತ್ಮಪ್ರತಿಪತ್ತ್ಯರ್ಥಂ ಭಾರತ್ಯುಚ್ಚಾರ್ಯತೇ ತ್ವಾಯಾ ।।  ೨೪೬ ।। </div>
				<div class="verse">ವಿವಾದಗೋಚರಾಪನ್ನಾ ಪ್ರಮಾಣಮನುಮೇಷ್ಯತಾಮ್ ।। <br />ಅನುಮಾನತ್ವತೋ ಲಿಙ್ಗಾದ್ದೂಷಣಾನುಮಿತಿರ್ಯಥಾ ।।  ೨೪೭ ।।  </div>
				<div class="verse">ಖದ್ಯೋತಾದಿಪ್ರಕಾಶಸ್ಯ ಯಚ್ಚಾನಿತ್ಯತ್ವಮುಚ್ಯತೇ ।।  <br />ಪಕ್ಷಾದಿವ್ಯವಧಾನತ್ವಾತ್ತಚ್ಚಾಸ್ಮಾಕಂ ನ ತಾನ್ಪ್ತತಿ ।।  ೨೪೮ ।। </div>
				<div class="verse">ಭಾವಾಭಾವಗ್ರಹೋ ನಾಪಿ ಸಿಧ್ಯೇತ್ಪ್ರತ್ಯಕ್ಷಮಾನತಃ ।। <br />ೞಿದ್ಯಮಾನಾರ್ಥಸಂಬನ್ಧಾತ್ಪ್ರತ್ಯಕ್ಷಸ್ಯೇಹ ಸರ್ವತಃ ।।  ೨೪೯ ।।  </div>
				<div class="verse">ಅಥಾಭಾವೋಽಪಿ ತದ್ಗಾಹ್ಯ ಇತಿ ಚೇದಭಿಧೀಯತೇ ।। <br />ಪ್ರತ್ಯಕ್ಷಾಭಾವಸಂಸಿದ್ಧೌ ಕಿಂ ಪ್ರಮಾಣಮಿತೀರ್ಯತಾಮ್ ।।  ೨೫೦ ।।  </div>
				<div class="verse">ಪ್ರಮಾತೃಮಾನಾಭಾವೋಽಪಿ ಭವತಾ ಪ್ರತಿಪಾದ್ಯತೇ ।। <br />ಯದ್ಭಾವೇಽಪಿ ನ ಯನ್ಮಾನಂ ತದಭಾವೇಽಪಿ ತತ್ಕಥಮ್ ।।  ೨೫೧ ।।  </div>
				<div class="verse">ವ್ಯಾವರ್ತತೇ ಸ್ವಭಾವಶ್ಚೇದಿತ್ಯೇತದತಿದುರ್ಘಟಮ್ ।। <br />ಸ್ವಭಾವೋ ವಸ್ತುನಸ್ತತ್ತ್ವಂ ತತ್ತ್ವಾತ್ತತ್ತ್ವಂ ನ ಹೀಯತೇ ।।  ೨೫೨ ।।  </div>
				<div class="verse">ಧರ್ಮಾದೇಃ ಫಲದಾತೃತ್ವಂ ಸ್ವಭಾವೋಽವಶ್ಯಮೇವ ತತ್ ।। <br />ಅಭ್ಯುಪೇಯಸ್ತ್ವಯಾಽಪೀಹ ಯಥಾ ತದಪಿ ಮೇ ಶೃಣು ।।  ೨೫೩ ।।  </div>
				<div class="verse">ಕ್ರಿಯಾತಃ ಸ್ತುತಿನಿನ್ದಾದೇಃ ಸುಖದುಃಖಾದಿಲಕ್ಷಣಮ್ ।। <br />ಧರ್ಮಾಧರ್ಮಫಲಂ ಸಾಕ್ಷಾತ್ಪ್ರತ್ಯಕ್ಷೇಣಾನುಭೂಯತೇ ।।  ೨೫೪ ।।  </div>
				<div class="verse">ಆಗಮೈಕಪ್ರಮಾಣತ್ವಾತ್ಕಥಂ ಧರ್ಮಾದ್ಯುದಾಹೃತಿಃ ।। <br />ಅಥಾಭ್ಯುಪಗಮಾದ್ಯುಕ್ತಂ ವೇದಾಭ್ಯುಪಗತಿಸ್ತಥಾ ।।  ೨೫೫ ।।  </div>
				<div class="verse">ಮಾನಾನ್ತರಾಭ್ಯುಪಗಮಾದ್ಭವತಶ್ಚ ತಥಾ ಸತಿ ।। <br />ಸ್ವಸಿದ್ಧಾನ್ತವಿರೋಧೋಽಯಂ ಬಲಾದಾಯಾತ್ಯನೀಪ್ಸಿತಃ ।।  ೨೫೬ ।।  </div>
				<div class="verse">ದಗ್ಧೃತ್ವಾದಿಸ್ವಭಾವೋಽಗ್ನೇಃ ಶಕ್ತಿಶ್ಚೇದ್ಭವತೋಚ್ಯತೇ ।।  <br />ಪ್ರತ್ಯಕ್ಷಾತ್ತದಸಂಸಿದ್ಧೇರ್ವಿರೋಧಸ್ತೇಽನುಮಾಶ್ರಿತೇಃ ।।  ೨೫೭ ।।  </div>
				<div class="verse">ಮದಭ್ಯುಪಗಮೋ ಯದ್ವದ್ಭವತೋಽಪಿ ತಥಾ ಯದಿ ।।  ।।  <br />ಸರ್ವಮಾನಾಭ್ಯುಪಗಮಾನ್ನ ಕಿಂಚಿನ್ನೋಽಸ್ತಿ ದುಃಸ್ಥಿತಮ್ ।।  ೨೫೮ ।।  </div>
				<div class="verse">ತ್ವದಭ್ಯುಪಗಮಾರ್ಥಾಯ ಯತ್ನೋಽಯಂ ಕ್ರಿಯತೇ ಮಯಾ ।। <br />ಅಭ್ಯುಪೇತೋ ಮದುಕ್ತಶ್ಚೇತ್ಸಿದ್ಧಂ ನಃ ಸ್ಯಾತ್ಪ್ರಯೋಜನಮ್ ।।  ೨೫೧ ।।  </div>
				<div class="verse">ಅನವಸ್ಥೇತಿ ಯೋಽಪ್ಯುಕ್ತಃ ಸೋಽಪಿ ದೋಷೋ ನಿರಾಕೃತಃ ।। <br />ಸರ್ವಮಾನಾಭ್ಯುಪಗಮಾನ್ನಾನವಸ್ಥಾ ತತೋ ಬಲಾತ್ ।।  ೨೬೦ ।। </div>
				<div class="verse">ದೇಹಾದಿವ್ಯತಿರಿಕ್ತೋಽತ ಆತ್ಮಾ ಸಿದ್ಧೋ ಯಥೋದಿತಃ ।। <br />ಆದಿತ್ಯಾದ್ಯಸಜಾತೀಯಃ ಪೂರ್ವಾಕ್ತಾದನುಮಾನತಃ ।।  ೨೬೧ ।।  </div>
				<div class="verse">ದರ್ಶನಾದಿಕ್ರಿಯಾವಾಂಶ್ಚೇದ್ದೇಹ ಏವಾಭ್ಯುಪೇಯತೇ ।। <br />ದೃಷ್ಟಸ್ಯೈವ ಸ್ಮೃತೌ ನ ಸ್ಯಾತ್ಸ್ವಪ್ನೇ ಚಾರ್ಥಸ್ಯ ದರ್ಶನಮ್ ।।  ೨೬೨ ।।  </div>
				<div class="verse">ಬಾಹ್ಯಾದಿತ್ಯಾದಿವಿರಹೇ ಕರಣವ್ಯಾಪೃತಿಂ ವಿನಾ ।।  <br />ಜಾಗ್ರದ್ವದ್ವೀಕ್ಷತೇ ಸ್ವಪ್ನೇ ದೃಷ್ಟಪೂರ್ವಂ ಯತೋ ನರಃ ।।  ೨೬೩ ।।  </div>
				<div class="verse">ಸಾಮಗ್ರ್ಯಾ ಸ ಯಯಾ ಪೂರ್ವಮದ್ರಾಕ್ಷೀಚ್ಛಿಖರಂ ಗಿರೇಃ ।। <br />ತಯಾ ವಿನೈವ ಸ್ವಪ್ನೇ ತದಾತ್ಮಾ ಪೂರ್ವವದೀಕ್ಷತೇ ।।  ೨೬೪ ।। </div>
				<div class="verse">ಉತ್ಖಾತನಯನಶ್ಚಾಯಮನುತ್ಖಾತಾಕ್ಷವದ್ಧಟಮ್ ।। <br />ಸ್ವಪ್ನೇ ಸಮೀಕ್ಷತೇ ನಾತ ಆತ್ಮನೋಽನ್ಯಃ ಪ್ರಪಶ್ಯತಿ ।।  ೨೬೫ ।।  </div>
				<div class="verse">ತತಶ್ಚೈತದ್ಭವೇತ್ಸಿದ್ಧಂ ಯಃ ಸ್ವಪ್ನೇ ಕುಮ್ಯಮೀಕ್ಷತೇ ।। <br />ವಿಚಕ್ಷುಃ ಪ್ರಾಗಪಿ ಘಟಂ ಸ ಏವೈಕ್ಷಿಷ್ಟ ಚಕ್ಷುಷಾ ।।  ೨೬೬ ।।  </div>
				<div class="verse">ಮೃತೌ ಚಾವಿಕಲಸ್ಯೈವ ದರ್ಶನಾದೇರಸಂಭವಾತ್ ।। <br />ನ ಸ್ಯಾದ್ದೇಹಸ್ಯ ತಚ್ಚಾಪಿ ದೇಹೋ ದ್ರಷ್ಟಾ ಭವೇದ್ಯದಿ ।।  ೨೬೭ ।।  </div>
				<div class="verse">ನೇಕ್ಷಿತೃತ್ವೇಽಕ್ಷಬುದ್ಧ್ಯಾದೇಃ ಪ್ರತ್ಯಭಿಜ್ಞೋಪಪದ್ಯತೇ ।। <br />ನ ಭಿನ್ನದ್ರಷ್ಟೃಕಂ ಯಸ್ಮಾತ್ಪ್ರತಿಸಂಧಾನಮರ್ಹತಿ ।।  ೨೬೮ ।।  </div>
				<div class="verse">ಯಮದ್ರಾಕ್ಷಂ ಪುರಾ ಕುಮ್ಭಂ ತಮೇವಾದ್ಯ ಸ್ಪೃಶಾಮ್ಯಹಮ್ ।। <br />ಇತ್ಯೇತತ್ಪ್ರತಿಸಂಧಾನಂ ನ ಭಿನ್ನದ್ರಷ್ಟೃಕಂ ಭವೇತ್ ।।  ೨೬೯ ।।  </div>
				<div class="verse">ಪ್ರತಿಸಂಧಾನಕೃತ್ತರ್ಹಿ ಮನಃ ಸಂಸ್ಕಾರಸಂಶ್ರಯಾತ್ ।।  <br />ನೈವಂ ತಸ್ಯಾಪಿ ಮನಸೋ ವಿಷಯತ್ವೇನ ದರ್ಶನಾತ್ ।।  ೨೭೦ ।।  </div>
				<div class="verse">ಶಬ್ದಾದಿಖಚಿತಂ ಸಾಕ್ಷಾತ್ಸ್ಮೃತಿಸ್ವಪ್ನಗತಂ ಮನಃ ।। <br />ಕುಮ್ಭವದ್ವೀಕ್ಷ್ಯತೇ ಯಸ್ಮಾನ್ನಾತ ಆತ್ಮಾ ಮನೋಽಪಿ ನಃ ।।  ೨೭೧ ।।  </div>
				<div class="verse">ಭಾವಾಭಾವೌ ಪ್ರಮಾತ್ರಾದೇಸ್ತದ್ವಿಲಕ್ಷಣರೂಪಭೃತ್ ।। <br />ಪ್ರತ್ಯಕ್ಸಮೀಕ್ಷತೇ ನಿತ್ಯಂ ನಾತೋ ದ್ರಷ್ಟೃ ಭವೇನ್ಮನಃ ।।  ೨೭೨ ।।  </div>
				<div class="verse">ಯೋಗ್ಯತ್ವಂ ಚಾಸ್ಯ ದೇಹಸ್ಯ ಪ್ರತ್ಯಕ್ಷೈಕಪ್ರಮಾಣಕಮ್ ।। <br />ಪ್ರತ್ಯಕ್ಷಾಪ್ರಮಿತಂ ಕಸ್ಮಾದ್ಭೋಕ್ತೃತ್ವಂ ತಸ್ಯ ಕಲ್ಪ್ಯತೇ ।।  ೨೭೩ ।।  </div>
				<div class="verse">ಅಯಂರೂಪೇಣ ಭೋಗ್ಯೋಽರ್ಥೋ ಹ್ಯಹಂರೂಪೇಣ ಭೋಜಕಃ ।। <br />ವಿರುದ್ಧರೂಪೌ ಪ್ರತ್ಯಕ್ಷಾದ್ನಮ್ಯೇತೇ ಭೋಜ್ಯಭೋಜಕೌ ।।  ೨೭೪ ।।  </div>
				<div class="verse">ಇತ್ಯಲಂ ಶುಷ್ಕತರ್ಕೋತ್ಥವಾಙ್ಭಾತ್ರಾಕ್ಷೇಪದೂಷಣೈಃ ।। <br />ಪುಂಸಾಂ ಪುಮರ್ಥಸಿದ್ಧ್ಯರ್ಥಂ ಪ್ರಕ್ರಾನ್ತಮಭಿಧೀಯತೇ ।।  ೨೭೫ ।।  </div>
				<div class="verse">ಆತ್ಮೈವಾಸ್ಯೇತ್ಯುಪಶ್ರುತ್ಯ ಪೂರ್ವಾತ್ತರವಿರುದ್ಧತಾಮ್ ।। <br />ಆಶಙ್ಕ್ಯ ಜನಕೋಽಪ್ರಾಕ್ಷೀದಾತ್ಮಾಽಯಂ ಕತಮೋ ನ್ವಿತಿ ।।  ೨೭೬ ।।  </div>
				<div class="verse">ದೇಹಾದಿಸಂಹತಾವಸ್ಯಾಮಾತ್ಮೇತಿ ಹ್ಯಭಿಧಾಧಿಯೌ ।। <br />ಸುಪ್ರಸಿದ್ಧೇ ಜಗತ್ಯಸ್ಮಿನ್ನಾಯೋಷಿದ್ವಾಲಪಣ್ಡಿತಮ್ ।।  ೨೭೭ ।। </div>
				<div class="verse">ಪಂವ್ಯಾಪಾರಸ್ಯ ಸಂಬನ್ಧೋ ದೇಹಾದಿವ್ಯತಿರೇಕಿಣ ।।  <br />ಜ್ಯೋತಿಷಾಽನಾತ್ಮನಾ ಪೂರ್ವಂ ಲಿಙ್ಗೇನ ಪ್ರತಿಪಾದಿತಃ ।।  ೨೭೮ ।। </div>
				<div class="verse">ಆತ್ಮೈವಾಸ್ಯೇತಿ ವಚನಾತ್ಪೂರ್ವೋತ್ತರವಿರೋಧತಃ ।। <br />ಸಂಜಾತಸಂಶಯೋ ರಾಜಾ ಯಾಜ್ಞಬಲ್ಕ್ಯಮಪೃಚ್ಛತ ।।  ೨೭೯ ।।  </div>
				<div class="verse">ಅರ್ಥಾನ್ತರಂ ಚೇದ್ದೇಹಾದೇರಾತ್ಮಜ್ಯೋತಿರ್ವಿವಕ್ಷಿತಮ್ ।। <br />ಪೂರ್ವೋತ್ತರವಿರೋಧೋಽಯಂ ತದಾ ನೈವೇಹ ಢೌಕತೇ ।।  ೨೮೦ ।।  </div>
				<div class="verse">ಆತ್ಮಶಬ್ದಶ್ಚ ಲೋಕೇಽಸ್ಮಿನ್ಪ್ರಸಿದ್ಧೋಽನೇಕವಸ್ತುಷು ।। <br />ಸಾಕ್ಷಿಬುದ್ಧಿಶರೀರಾನ್ತೇಷ್ವಾತ್ಮಬುದ್ಧಿಸಮನ್ವಯಾತ್ ।।  ೨೮೧ ।।  </div>
				<div class="verse">ಡತಚ್ಪ್ರತ್ಯಯಸ್ತಸ್ಮಾದ್ಬಹ್ವರ್ಥಸ್ಯಾತ್ರ ಸಂಭವಾತ್ ।। <br />ಕತಮೋ ಭವತಾಽಽತ್ಮೇತಿ ಜ್ಯೋತಿಷ್ಟ್ವೇನ ವಿವಕ್ಷಿತಃ ।।  ೨೮೨ ।। </div>
				<div class="verse">ಇತಿ ಪೃಷ್ಟೋಽನುಮಾನೇನಾವಿರುದ್ಧಂ ಪ್ರತ್ಯಪೀಪದತ್ ।। <br />ಆತ್ಮಜ್ಯೋತಿಃ ಸುವಿಸ್ಪಷ್ಟಂ ರಾಜಾನಂ ಯೋಽಯಮಿತ್ಯತಃ ।।  ೨೮೩ ।। </div>
				<div class="verse">ಭಾನ್ವಾದಿಜ್ಯೋತಿಷಾ ತಾವದ್ವ್ಯವಹರ್ತುರನುಗ್ರಹಃ ।। <br />ಕುಷ್ಣಸಾರಾದಿದೇಶೇಷು ಸ್ವಾನ್ತಸ್ಯಾನುಗ್ರಹಸ್ತತಃ ।।  ೨೮೪ ।।  </div>
				<div class="verse">ಮನಃಪ್ರಧಾನಃ ಸಂಘಾತ ಆತ್ಮಚೈತನ್ಯಬಿಮ್ಬಿತಃ ।। <br />ಅಭಿವ್ಯಕ್ತಸ್ಮೃತಿಃ ಸೋಽಥ ಬಾಹ್ಯಾಂ ಚೇಷ್ಟಾಂ ಪ್ರಪದ್ಯತೇ ।।  ೨೮೫ ।।  </div>
				<div class="verse">ಪಿಣ್ಡಸ್ತವದಿಹಾಽಽತ್ಮೈಕೋ ದ್ವಿತೀಯೋ ಲಿಙ್ಗಸಂಜ್ಞಿತಃ ।। <br />ಚಿದ್ವಿಮ್ಬಿತಾವಧಿಶ್ಚಾನ್ಯಶ್ಚತುರ್ಥೋ ನೇತಿ ನೇತಿ ಯಃ ।।  ೨೮೬ ।।  </div>
				<div class="verse">ಬಾಹ್ಯಾನ್ತರ್ಜ್ಯೋತಿಷೋರ್ಮಧ್ಯೇ ದೇಹೋ ಬುದ್ಧ್ಯಾದಿಸಂಹತಃ ।। <br />ವರ್ತತೇ ವಾಙ್ಭನಃಕಾಯಕ್ರಿಯಾಕಾರೀ ಸುಖಾದಿಮಾನ್ ।।  ೨೮೭ ।।  </div>
				<div class="verse">ಭಾನ್ವಾದಿಜ್ಯೋತಿಷಾ ಸೋಽಯಂ ಸಮ್ಯಕ್ಸಂದೀಪಿತೇಕ್ಷಣಃ ।। <br />ತದ್ದೂಾರೇದ್ಧಮನಾಃ ಸ್ಮೃತ್ವಾ ಬಾಹ್ಯಾಂಚೇಷ್ಟಾಂ ಪ್ರಪದ್ಯತೇ ।।  ೨೮೮ ।।  </div>
				<div class="verse">ಧರ್ಮಾಧರ್ಮಸಮುತ್ಥೋಽಸ್ಥ ಬಾಹ್ಯಜ್ಯೋತಿರನುಗ್ರಹಃ ।। <br />ಹೇತ್ವನ್ತರಾನಪೇಕ್ಷಸ್ತು ಪ್ರತ್ಯಗ್ಜ್ಯೋತಿರನುಗ್ರಹಃ ।।   ೨೮೯ ।।  </div>
				<div class="verse">ದೇಹೈಕದೇಶ ಏವಾಸ್ಯ ದೇವತಾನುಗ್ರಹಸ್ತತಃ ।। <br />ಕೃತ್ಸ್ನಾಧ್ಯಾತ್ಮಾಧಿದೈವಾದಾವಾತ್ಮಜ್ಯೋತಿರನುಗ್ರಹಃ ।।  ೨೯೦ ।।  </div>
				<div class="verse">ನ ತತ್ರ ಸೂರ್ಯೋ ಭಾತೀತಿ ತಥಾಚಾಽಽರ್ಥರ್ವಣೇ ವಚಃ ।। <br />ಯಥಾ ಪ್ರಕಾಶಯತ್ಯೇಕ ಇತಿ ಚಾಪ್ಯೈಶ್ವರೀ ಸ್ಮೃತಿಃ ।।  ೨೯೧ ।।  </div>
				<div class="verse">ಅಸ್ಥಾಸ್ನುತ್ವಾಚ್ಚ ಧರ್ಮಾದೇಃ ಪ್ರಯೋಜ್ಯಂ ಸಾಧಿದೈವತಮ್ ।।  <br />ಅಧ್ಯಾತ್ಮಮಧಿಭೂತಂ ಚ ತೇನಾಸ್ಥಾಸ್ನ್ವಾತ್ಮಸಾಕ್ಷಿಕಮ್ ।।  ೨೯೨ ।।  </div>
				<div class="verse">ಬಾಹ್ಯಜ್ಯೋತಿರಭಾವೇಽತೋ ವಾಙ್ಭಾನಃಕಾಯಹೇತುಕೇ ।। <br />ಸ್ವಪ್ನಾದಿವ್ಯವಹಾರೇಽಸ್ಮಿಞ್ಜ್ಯೋತಿರಾತ್ಮೈವ ನಾಪರಮ್ ।।  ೨೯೩ ।।  </div>
				<div class="verse">ದೇಹೇನ್ದ್ರಿಯಮನೋಬುದ್ಧಿವ್ಯತಿರೇಕಪ್ರಸಿದ್ಧಯೇ ।। <br />ಯೋಽಯಮಿತ್ಯುಚ್ಯತೇ ಪ್ರತ್ಯಗ್ಜ್ಯೋತಿಷೋ ಭಾನುವದ್ವಚಃ ।।  ೨೯೪ ।।  </div>
				<div class="verse">ಸ್ವಯಂಪ್ರಮಾಣಕಸ್ತಾವತ್ಸಾಕ್ಷ್ಯನ್ತೋಽರ್ಥೋ ವ್ಯವಸ್ಥಿತಃ ।। <br />ಭಾವಾಭಾವೌ ಪ್ರಮಾತ್ರಾದೇಸ್ತತ್ಪ್ರಸಾದಾತ್ಪ್ರಸಿಧ್ಯತಃ ।।  ೨೯೫ ।।  </div>
				<div class="verse">ತದಾಭಾಸಾನುವಿದ್ಧೇನ ಪ್ರಮಾತ್ರಾಽಹಂವಪುರ್ಭುತಾ ।। <br />ಪ್ರಮಾಣಾದೇಃ ಪ್ರಸಿದ್ಧಿಃ ಸ್ಯಾನ್ಮೇಯಸ್ಯಾಪಿ ಪ್ರಮಾಣತಃ ।।  ೨೯೬ ।।  </div>
				<div class="verse">ಪ್ರಮಾಣವ್ಯಾಪೃತಿಫಲಪ್ರಸಿದ್ಧಿಶ್ಚ ಪ್ರಮಾತರಿ ।। <br />ಅವಗತ್ಯವಸಾನಾ ಸ್ಯಾತ್ಪ್ರಮಾತುಃ ಪ್ರತ್ಯಗಾತ್ಮನಿ ।।  ೨೯೭ ।।  </div>
				<div class="verse">ಯತೋಽವಗತಿರೇವಾತ್ರ ಪ್ರಮಾತ್ರಾದಿವಿಶೇಷಣಾ ।। <br />ಸಾಕ್ಷಾತ್ಪ್ರಮಾಫಲಂ ನ್ಯಾಯ್ಯಂ ಪ್ರತ್ಯಗಾತ್ಮೈಕಸಾಕ್ಷಿಕಮ್ ।।  ೨೯೮ ।।  </div>
				<div class="verse">ಪ್ರತ್ಯಕ್ಚಿದಾಕೃತಿರ್ಬುದ್ಧೌ ಮೇಯಾರ್ಥಾಕೃತಿವತ್ಸ್ಥಿತಾ ।। <br />ಬುದ್ಧಿಃ ಕಾರಣಸಂಸ್ಥೈವ ಕೃತ್ಸ್ನವ್ಯವಹೃತಿಕ್ಷಮಾ ।।  ೨೯೯ ।।  </div>
				<div class="verse">ಯಃ ಪೃಷ್ಟಃ ಸ ಪರಾಗ್ವೃತ್ತಿಪ್ರಮಾಮೇಯಾತಿಲಙ್ಘಿತಃ ।। <br />ಪ್ರತ್ಯಕ್ಷೇಣೈವ ಮಾನೇನ ತ್ವಯಮಿತ್ಯಭಿಧೀಯತೇ ।।  ೩೦೦ ।।  </div>
				<div class="verse">ಪರಾಞ್ಚೀತಿ ಚ ಮನ್ತ್ರೋಕ್ತಿಃ ಸಾಕ್ಷಾದಾತ್ಮೇತಿ ಚ ಶ್ರುತಿಃ ।। <br />ಪರಾಙ್ಭಾನಾಪ್ರಮೇಯತ್ವಮಾತ್ಮನಃ ಪ್ರತ್ಯಬೂಬುಧತ್ ।।  ೩೦೧ ।।  </div>
				<div class="verse">ಕುಮ್ಭಾಕಾರೇಣ ಕುಮ್ಭಾರ್ಥೋ ಯಥಾ ಪ್ರತ್ಯಕ್ಷ ಈಕ್ಷ್ಯತೇ ।। <br />ವಿಜ್ಞಾನೇನ ತಥಾ ಪ್ರತ್ಯಙ್ಙಾತ್ಮಾಕಾರೇಣ ಗೃಹ್ಯತೇ ।।  ೩೦೨ ।।  </div>
				<div class="verse">ಘಟಾಸಾಮಾನ್ಯರೂಪೋತ್ಥಪ್ರತ್ಯಕ್ಷೈಕಪ್ರಮಾಣಕಃ ।। <br />ಘಟಾರ್ಥೋಽವ್ಯಭಿಚಾರಿತ್ವಾತ್ತಯೋರ್ಮಾನಪ್ರಮೇಯಯೋಃ ।।  ೩೦೩ ।।  </div>
				<div class="verse">ಆತ್ಮಾಸಾಧಾರಣಾತ್ಮೋತ್ಥಭಾಸ್ವಚೈತನ್ಯರೂಪಿಣಾ ।। <br />ಪ್ರತ್ಯಕ್ಷೇಣೇಕ್ಷ್ಯತೇ ನಿತ್ಯಮಾತ್ಮನಾಽಽತ್ಮಾ ತ್ವಕಾರಕಃ ।।  ೩೦೪ ।।  </div>
				<div class="verse">ಅನಾತ್ಮಾಕಾರಮಾನೇಷು ಹ್ಯನ್ಯೋನ್ಯವ್ಯಭಿಚಾರಿಷು ।। <br />ಪ್ರತ್ಯಕ್ಪ್ರತ್ಯಯ ಏವೈಕಃ ಸರ್ವತ್ರಾವ್ಯಭಿಚಾರವಾನ್ ।।  ೩೦೫ ।।  </div>
				<div class="verse">ಯತ ಏವಮತಃ ಪ್ರತ್ಯಕ್ಪ್ರತ್ಯಯೇನೋಪದಿಶ್ಯತೇ ।। <br />ತದನ್ಯಧೀಗೃಹೀತೌ ಸ್ಯಾದ್ಯತೋಽನಾತ್ಮತ್ವಮಾತ್ಮನಃ ।।  ೩೦೬ ।।  </div>
				<div class="verse">ಅಪಾಸ್ತಾನ್ಯವ್ಯಪೇಕ್ಷಂ ಚೇದಾತ್ಮದೃಷ್ಟ್ಯಾ ಸಮೀಕ್ಷಿತಮ್ ।। <br />ಜಗದಾತ್ಮೈವ ಕೃತ್ಸ್ನಂ ಸ್ಯಾನ್ನ ಹ್ಯಜ್ಞಾತೋಽವಶಿಷ್ಯತೇ ।।  ೩೦೭ ।।  </div>
				<div class="verse">ಅಯಮಿತ್ಯಭಿಧಾಯೋಗ್ಯಬಹೋರರ್ಥಸ್ಯ ಸಂನಿಧಿಃ ।। <br />ವಿಜ್ಞಾನಮಯ ಇತ್ಯುಕ್ತಿಸ್ತದವಚ್ಛಿತ್ತಯೇ ಯೇತಃ ।।  ೩೦೮ ।।  </div>
				<div class="verse">ವಿಜ್ಞಾನಮಯ ಇತ್ಯಸ್ಮಾದ್ವ್ಯಪದೇಶಾನ್ನಿವರ್ತತೇ ।। <br />ಜ್ಯೋತಿರಾತ್ಮಾ ಜಡಾದ್ದೇಹಾತ್ತಸ್ಯಾಚೈತನ್ಯರೂಪತಃ ।।  ೩೦೯ ।।  </div>
				<div class="verse">ವಿಜ್ಞಾನಮಿತ್ಯನೇನಾತ್ರ ಬುದ್ಧಿರೇವಾಭಿಧೀಯತೇ ।। <br />ಬುದ್ಧ್ಯುಪಾಧ್ಯವಿವಿಕ್ತಶ್ಚ ವಿಜ್ಞಾನಮಯ ಉಚ್ಯತೇ ।।  ೩೧೦ ।। </div>
				<div class="verse">ಬುದ್ಧಿವಿಜ್ಞಾನಸಂಪೃಕ್ತೋ ಯಸ್ಮಾದೇಷ ಪ್ರಮೀಯತೇ ।। <br />ರಾಹುವಚ್ಚನ್ದ್ರಸಂಪೃಕ್ತಃ ಪ್ರತ್ಯಗ್ಜ್ಞಾನಮಯಸ್ತತಃ ।।  ೩೧೧ ।।  </div>
				<div class="verse">ದ್ರಷ್ಟೃತ್ವಾದ್ಯಭಿಸಂಬನ್ಧೋಽಕಾರಕಸ್ಯಾಪಿ ಸರ್ವದಾ ।। <br />ಬುದ್ಧಿಯೋಗಕೃತೋಽತೋಽಯಂ ವಿಜ್ಞಾನಮಯ ಉಚ್ಯತೇ ।।  ೩೧೨ ।।  </div>
				<div class="verse">ಆತ್ಮಾನಾತ್ಮಾವಬೋಧಾಯ ಯತೋ ಧೀರೇವ ಕಾರಣಮ್ ।। <br />ಸರ್ವಾರ್ಥಕರಣಂ ಸಾಽತೋ ದೀಪೋ ಧ್ವಾನ್ತೇ ಯಥಾ ತಥಾ ।।  ೩೧೩ ।।  </div>
				<div class="verse">ವಿಜ್ಞಾನಾಲೋಕಸಂಪೃಕ್ತಂ ಮೇಯಂ ವಸ್ತ್ವಖಿಲಂ ಯತಃ ।। <br />ವಿಜಾನಾತಿ ಮಯಟ್ತಸ್ಮಾತ್ಪ್ರಾಯಾರ್ಥೋಽತ್ರಾವಸೀಯತೇ ।।  ೩೧೪ ।।  </div>
				<div class="verse">ಯಾವಾಲ್ಲ್ಯು಼ಡರ್ಥಸ್ತೇನಾಯಂ ತದವಿದ್ಯೈಕಹೇತುತಃ ।। <br />ಅವಿಶಿಷ್ಟೋ ಮತೋ ಯಸ್ಮಾತ್ತದಾಭಾಸೈಕವರ್ತ್ಮನಾ ।।  ೩೧೫ ।। </div>
				<div class="verse">ವಿಜ್ಞಾನಮಯ ಇತ್ಯೇವಂ ತಸ್ಮಾದಾತ್ಮಾಽಭಿಧೀಯತೇ ।। <br />ಸರ್ವಧೀವೃತ್ತಿಸಾಕ್ಷಿತ್ವಾತ್ತಾದಾತ್ಮ್ಯಾಚ್ಚಾಪ್ಯನಾತ್ಮನಃ ।।  ೩೧೬ ।। </div>
				<div class="verse">ಸರ್ವಾರ್ಥಗ್ರಹಣಂ ತಸ್ಮಾತ್ಪುರೋವಸ್ಥಿತದೀಪವತ್ ।। <br />ಪ್ರಧಾನಂ ಕರಣಂ ಬುದ್ಧಿರ್ದ್ವಾರಮಾತ್ರಂ ತತೋಽಪರಮ್ ।।  ೩೧೭ ।। </div>
				<div class="verse">ವ್ಯಾಚಖ್ಯುರ್ಮಯಟಂ ಯೇ ತು ವಿಕಾರಾರ್ಥೇ ಮಹಾಧಿಯಃ ।।  <br />ಸ್ವವ್ಯಾಖ್ಯಾನವಿರೋಧಃ ಸ್ಯಾತ್ತೇಷಾಂ ಚಾನರ್ಥಸಂಗತಿಃ ।।  ೩೧೮ ।।  </div>
				<div class="verse">ಆತ್ಮನಶ್ಚಾಪಿ ನಿಃಶೇಷವಿಕಾರಪ್ರತಿಷೇಧತಃ ।। <br />ನ ಜಾಯತ ಇತಿ ಸ್ಪಷ್ಟಂ ಶ್ರುತಿಮನ್ತ್ರೋಕ್ತಿಸಂಶ್ರಯಾತ್ ।।  ೩೧೯ ।।  </div>
				<div class="verse">ಅನಿರ್ಮೋಕ್ಷಪ್ರಸಕ್ತಿಶ್ಚ ವಿಕಾರಶ್ಚೇತ್ಪರಾತ್ಮನಃ ।। <br />ಮಯಣ್ನಾತೋ ವಿಕಾರೇ ಸ್ಯಾತ್ಪ್ರಾಯಾರ್ಥಸ್ತ್ವತ್ರ ಯುಜ್ಯತೇ ।।  ೩೨೦ ।।  </div>
				<div class="verse">ಯದಿ ವಾಽಜ್ಞಾನತಸ್ತಸ್ಯ ವಿಕಾರೋ ಜಗದಿಷ್ಯತೇ ।। <br />ರಜ್ಜ್ವಾಃ ಸರ್ಪಾದಿಕೋ ಯದ್ವನ್ನ ತಥಾ ದೋಷ ಇಷ್ಯತೇ ।।  ೩೨೧ ।।  </div>
				<div class="verse">ವಿಜ್ಞಾನಮಯ ಇತ್ಯತ್ರ ವಾಕ್ಯೇ ಪ್ರಾಯಾರ್ಥತೇಷ್ಯತೇ ।। <br />ಪೃಥಿವ್ಯಾದಿಮಯೋಽಪ್ಯಾತ್ಮಾ ಯಸ್ಮಾದೂರ್ಧ್ವಂ ಪ್ರವಕ್ಷ್ಯತೇ ।।  ೩೨೨ ।।  </div>
				<div class="verse">ಸಂದಿಹ್ಯಮಾನಃ ಸರ್ವತ್ರ ಪದಾರ್ಥೋಽನ್ಯತ್ರ ನಿಶ್ಚಿತಾತ್ ।।  <br />ಪ್ರಯೋಗಾತ್ಸುವಿನಿಶ್ಚೇಯೋ ನ್ಯಾಯಾದ್ವಾಽತ್ಯನ್ತನಿಶ್ಚಿತಾತ್ ।।  ೩೨೩ ।।  </div>
				<div class="verse">ದೇಹಾದಿವೇನ್ದ್ರಿಯೇಭ್ಯೋಽಪಿ ವ್ಯುತ್ಥಾಪನಚಿಕೀರ್ಷಯಾ ।। <br />ಪ್ರಾಣೇಷ್ವಿತಿ ಶ್ರುತಿರ್ವಕ್ತಿ ಪ್ರಾಣಾಃ ಪಞ್ಚದಶೋದಿತಾಃ ।।  ೩೨೪ ।।  </div>
				<div class="verse">ತೇಭ್ಯೋನಿರ್ಧಾರಣಾರ್ಥಾಯ ಸಪ್ತಮೀಯಂ ಪ್ರಯುಜ್ಯತೇ ।।  <br />ಪ್ರಾಣೇಷು ಯೋಽರ್ಥೋಽನುಗತಃ ಸ ಆತ್ಮೇತ್ಯವಧಾರ್ಯತಾಮ್ ।।  ೩೨೫ ।।  </div>
				<div class="verse">ಪ್ರಾಣೇಷ್ವಾತ್ಮೀಯರೂಪೇಷು ಪ್ರತ್ಯಕತ್ವೇನಾವಭಾತಿ ಯಃ ।। <br />ಸ ಏವಾಽಽತ್ಮೇತಿ ವಿಜ್ಞೇಯಸ್ತೇಷು ಸರ್ವೇಷ್ವನಾತ್ಮಸು ।।  ೩೨೬ ।।  </div>
				<div class="verse">ಮತಂ ಪ್ರಾಣಸಜಾತೀಯಾ ಧೀರೇವಾಽಽತ್ಮೇತಿ ಚೇನ್ನ ತತ್ ।। <br />ಯತೋ ಧೀವ್ಯತಿರೇಕಾರ್ಥಂ ಹೃದೀತಿ ಶ್ರುತಿರಭ್ಯಧಾತ್ ।।  ೩೨೭ ।। </div>
				<div class="verse">ಹೃಚ್ಛಬ್ದೇನ ಚ ಧೀರೇವ ತಾತ್ಸ್ಥ್ಯಾದತ್ರಾಭಿಧೀಯತೇ ।। <br />ಸ್ವಾರ್ಥಸ್ತಸ್ಯಾಂ ಯ ಆಭಾತಿ ಸ ಆತ್ಮಾ ಬುದ್ಧಿವೃತ್ತಿದೃಕ್ ।।  ೩೨೮ ।।  </div>
				<div class="verse">ಹೃದೀತ್ಯಾಧಾರನಿರ್ದೇಶಾದ್ಧೀಸ್ಥಾ ಆತ್ಮೇತಿ ಶಙ್ಕ್ಯತೇ ।। <br />ವೃತ್ತಯೋಽತೋ ನಿವೃತ್ತ್ಯರ್ಥಮನ್ತಿರಿತ್ಯುಪದಿಶ್ಯತೇ ।।  ೩೨೯ ।। </div>
				<div class="verse">ದೇವತಾವಿಷಯಪ್ರಾಣಬುದ್ಧಿತದ್ವೃತ್ತಿತಃ ಪರಃ ।। <br />ಪ್ರತ್ಯಕ್ತಯಾ ಯಃ ಪ್ರಥತೇ ಜ್ಯೋತಿರಾತ್ಮಾ ಸ ಈಕ್ಷ್ಯತಾಮ್ ।।  ೩೩೦ ।।  </div>
				<div class="verse">ಗ್ರಾಹಕಗ್ರಹಣಗ್ರಾಹ್ಯರೂಪೋಽನಾತ್ಮಾ ಪ್ರವಾಹವಾನ್ ।। <br />ಬುದ್ಧ್ಯಾದಿರ್ವಿಷಯಾನ್ತೋಽರ್ಥೋ ಯತ್ಸಾಕ್ಷಿಕ ಇವೇಕ್ಷ್ಯತೇ ।।  ೩೩೧ ।।  </div>
				<div class="verse">ಭೂತ್ವಾಽಭವಂಸ್ತಥಾಽಭೂತ್ವಾ ಭವಂಶ್ಚೇಹಾತಥಾತ್ಮನಾ ।। <br />ಅಜ್ಞಾತೋಽಲುಪ್ತದೃಷ್ಟಿರ್ಯಃ ಸ ಆತ್ಮಾ ಜ್ಯೋತಿರುಚ್ಯತೇ ।।  ೩೩೨ ।।  </div>
				<div class="verse">ಆಗಮಾಪಾಯಿತಾಮಿದ್ಧಿರ್ಬುದ್ಧ್ಯಾದೇರ್ಯತ್ಸಮಾಶ್ರಯಾತ್ ।।  <br />ಸಾಕ್ಷಾದಾತ್ಮೇತಿ ತಂ ಪಶ್ಯ ಪ್ರತ್ಯಗ್ದೃಷ್ಟ್ಯೈಕಮಾತ್ಮನಿ ।।  ೩೩೩ ।।  </div>
				<div class="verse">ಪರಾಗರ್ಥಾನುಸಾರಿಣ್ಯೋ ಯತೋ ಧೀವೃತ್ತಯಸ್ತತಃ ।। <br />ವಿಶೇಷಣಾದನ್ತರಿತಿ ವ್ಯಾವರ್ತ್ಯನ್ತೇ ಪರಾಕ್ತ್ವತಃ ।।  ೩೩೪ ।।  </div>
				<div class="verse">ಕಾರಣಂ ತರ್ಹಿ ಬು್ದ್ಧ್ಯಾದೇರಾತ್ಮೇತ್ಯತ್ರ ಪ್ರಸಜ್ಯತೇ ।। <br />ಕಾರ್ಯಸ್ಯಾನ್ತರ್ಯತೋ ದೃಷ್ಟಂ ಸರ್ವತ್ರೈವ ಚ ಕಾರಣಮ್ ।।  ೩೩೫ ।।  </div>
				<div class="verse">ಜಾಡ್ಯಂ ಚಾಽಽತ್ಮನ ಇಚ್ಛನ್ತಿ ಕಣಭುಙ್ಭತಜೀವಿನಃ ।। <br />ತೇಷಾಂ ವಿಪ್ರತಿಷೇಧಾರ್ಥಂ ಜ್ಯೋತಿರಿತ್ಯಭಿಧೀಯತೇ ।।  ೩೩೬ ।।  </div>
				<div class="verse">ಯೋಽಯಮಿತ್ಯಾದಿನಾ ಯದ್ವಾ ಯಥೋಕ್ತಸ್ಯಾಽಽತ್ಮವಸ್ತುನಃ ।। <br />ಪ್ರಕೃತಜ್ಯೋತಿಃಸಂವನ್ಧೋ ಜ್ಯೋತಿರಿತ್ಯಭಿಧೀಯತೇ ।।  ೩೩೭ ।।  </div>
				<div class="verse">ಉಪಾದಾನಂ ಹಿ ಬುದ್ಧ್ಯಾದೇರಾತ್ಮಾವಿದ್ಯೇತಿ ಭಣ್ಯತೇ ।। <br />ಸಕೃದ್ವಿಭಾತಂ ಚಿನ್ಮಾತ್ರಂ ಜ್ಯೋತಿರಿತ್ಯುಪದಿಶ್ಯತೇ ।।  ೩೩೮ ।।  </div>
				<div class="verse">ವಸ್ತುವೃತ್ತೇನ ಪ್ರಧ್ವಸ್ತನಿಃ ಶೇಷಾಜ್ಞಾನಮಾತ್ಮನಃ ।। <br />ಜ್ಯೋತೀ ರೂಪಮಿದಂ ಭಾಸ್ವತ್ಪ್ರತ್ಯಙ್ಭಾತ್ರಸತತ್ತ್ವಕಮ್ ।।  ೩೩೯ ।।  </div>
				<div class="verse">ಜ್ಯೋತಿಃ ಸಂವಿಚ್ಚಿತಿಃ ಪ್ರತ್ಯಙ್ಙಾತ್ಮೇತಿ ವ್ಯಪದಿಶ್ಯತೇ ।। <br />ಸ್ವಾರ್ಥಂ ಯತ್ಪ್ರಥತೇ ನಿತ್ಯಂ ಜಾಗ್ರತ್ಸ್ವರಪ್ನಸುಷುಪ್ತಿಷು ।।  ೩೪೦ ।। </div>
				<div class="verse">ಬುದ್ಧ್ಯಾದಿಷು ಪಾರರ್ಥೇಷಉ ಹ್ಯಾಗಮಾಪಾಯಿವಸ್ತುಷು ।। <br />ಸ್ವಯಂ ರೂಪೇಣ ಯೋ ಭಾತಿ ಸ್ಥಾಸ್ರುಃ ಸ್ವಾರ್ಥಃ ಸ ಭಣ್ಯತೇ ।।  ೩೪೧ ।।  </div>
				<div class="verse">ಜ್ಯ಼ೋತಿರಿತ್ಯಸ್ಯ ಬುದ್ಧ್ಯಾದೇರಾಗಮಾಪಾಯಸಿದ್ಧಿದಃ ।। <br />ಸ್ವಯಂಮಾತೃಕ ಏವಾಯಮಾತ್ಮತ್ವಾದೇವ ಕಾರಣಾತ್ ।।  ೩೪೨ ।।  </div>
				<div class="verse">ಅನೇನೈವ ಯಥೋಕ್ತೇನ ಜ್ಯೋತಿಷಾ ಸಕಲಂ ಜಗತ್ ।। <br />ಷಡ್ಭಾವವಿಕ್ರಿಯಾಮೇತಿ ನಿರ್ವಿಕಾರೇಣ ಭಾಸ್ವತಾ ।।  ೩೪೩ ।। </div>
				<div class="verse">ಅಚೇತನೋಽಪಿ ಬುದ್ಧ್ಯಾದಿಶ್ಚೇತನಾವಾನಿವೇಕ್ಷ್ಯತೇ ।।  <br />ದೇಹೇನ್ದ್ರಿಯಮನೋಬುದ್ಧಿಸಂಘಾತೋ ವಾಯುಭಿಃ ಸಹ ।।  ೩೪೪ ।।  </div>
				<div class="verse">ಯಥಾ ಪ್ರಕಾಶಯತ್ಯೇಕಃ ಕೃತ್ಸ್ನಂ ಲೋಕಮಿಮಂ ರವಿಃ ।। <br />ಕ್ಷೇತ್ರಂ ಕ್ಷೇತ್ರೀ ತಥಾ ಕೃತ್ಸ್ನಂ ವ್ಯನಕ್ತೀತಿ ಸ್ಮೃತೇರ್ವಚಃ ।।  ೩೪೫ ।।  </div>
				<div class="verse">ಆತ್ಮಚ್ಛಾಯಂ ಪಯೋಽಶೇಷಂ ಯಥಾ ಮಾರಕತೋ ಮಣಿಃ ।। <br />ಪರೀಕ್ಷಣಾಯ ಪ್ರಕ್ಷಿಪ್ತಃ ಕುರ್ಯಾದಾತ್ಮಾಲ ತಥೈವ ಚ ।।  ೩೪೬ ।।  </div>
				<div class="verse">ಬುದ್ಧ್ಯಾದಿದೇಹಪರ್ಯನ್ತಂ ಪ್ರತ್ಯಗಜ್ಞಾನಹೇತುಕಮ್ ।। <br />ಜಡಸ್ವಭಾವಕಂ ನಿತ್ಯಮವಭಾಸಯತಿ ಸ್ವಯಮ್ ।।  ೩೪೭ ।।  </div>
				<div class="verse">ಬುದ್ಧ್ಯಾದಿಷ್ವಪಿ ಸೂಕ್ಷ್ಮೇಷು ಯತ್ಸೂಕ್ಷ್ಮತಮಮುಚ್ಯತೇ ।। <br />ಬುದ್ಧ್ಯಾದಿಕಾರಣಂ ನಿತ್ಯಮಾತ್ಮಾವಿದ್ಯೇತಿ ಭಣ್ಯತೇ ।।  ೩೪೮ ।।  </div>
				<div class="verse">ಅಪಿ ಕೂಟಸ್ಥವಪುಷಃ ಪ್ರತೀಚಃ ಸಙ್ಗಕಾರಕಮ್ ।। <br />ತತ್ತ್ವಮಸ್ಯಾದಿವಾಕ್ಯೋತ್ಥಜ್ಞಾನಬಾಧ್ಯಂ ಚ ಯದ್ವಿದುಃ ।।  ೩೪೯ ।।  </div>
				<div class="verse">ಯನ್ನಿಮಿತ್ತಂ ಚ ಸಾಕ್ಷಿತ್ವಂ ಕಾರಣತ್ವಂ ತಥಾಽಽತ್ಮನಃ ।। <br />ಸರ್ವಕಾರ್ಯವಿನಾಶೇಽಪಿ ಯದ್ಬೀಜಮವಶಿಷ್ಯತೇ ।।  ೩೫೦ ।।  </div>
				<div class="verse">ತದಾತ್ಮಜ್ಯೋತಿಷೇದ್ಧಂ ಸನ್ನಿತ್ಯಮೇವಾವತಿಷ್ಠತೇ ।। <br />ಉತ್ಪತ್ತಿಸ್ಥಿತಿಭಙ್ಗಾನಾಂ ನ ವೇದ್ಮೀತಿ ಚ ಸಾಕ್ಷಿತಃ ।।  ೩೫೧ ।।  </div>
				<div class="verse">ಕೂಟಸ್ಥ ಏವ ಸಾಕ್ಷ್ಯತ್ರ ಸ್ವಮೋಹಾಭಾಸಹೇತುತಃ ।। <br />ಅವಿಚಾರಿತಸಂಸಿದ್ಧಿ ತಮೋಽನುಭವಸಂಶ್ರಯಾತ್ ।।  ೩೫೨ ।।  </div>
				<div class="verse">ನಿಃಸಾಕ್ಷಿಕೇ ನ ವೇದ್ಮೀತಿ ನ ಕಥಂಚಿತ್ಪ್ರಸಿಧ್ಯತಿ ।। <br />ತಥಾ ಕೂಟಸ್ಥಸಂವಿತ್ಕೇ ನಿತರಾಂ ನೈತದಿಷ್ಯತೇ ।।  ೩೫೩ ।।  </div>
				<div class="verse">ಐಶ್ವರ್ಯಂ ಕಾರಣತ್ವಂ ಚ ಸಾಕ್ಷಿತ್ವಮಪಿ ಚಾಽಽತ್ಮನಃ ।। <br />ಸದೇಶಿತವ್ಯಕಾರ್ಯಾರ್ಥಸಾಕ್ಷ್ಯಾರ್ಥೇನಾಸ್ಯ ಸಂಗತೇಃ ।।  ೩೫೪ ।।  </div>
				<div class="verse">ಆತ್ಮಾಜ್ಞಾನಮತಃ ಪ್ರತ್ಯಕ್ಚೈತನ್ಯಾಭಾಸವತ್ಸದಾ ।। <br />ಆತ್ಮನಃ ಕಾರಣತ್ವಾದೇಃ ಪ್ರಯೋದಜಕಮಿಹೇಷ್ಯತೇ ।।  ೩೫೫ ।।  </div>
				<div class="verse">ಚೈತನ್ಯಾಭಾಸವತ್ಪ್ರತ್ಯಙ್ಭೋಹಾನ್ತಾತ್ಪ್ರತ್ಯಗಾತ್ಮನಃ ।। <br />ಬುದ್ಧ್ಯಾದೇರ್ವಿಷಯಾನ್ತಸ್ಯ ಸಿದ್ಧಿಃ ಸ್ಯಾತ್ಸಾಕ್ಷಿಣಸ್ತತಃ ।।  ೩೫೬ ।।  </div>
				<div class="verse">ಸ್ವಕಾರಣಾಭಿಸಂಬನ್ಧಾಚ್ಚೈತನ್ಯಾಭಾಸತಾ ಧಿಯಃ ।। <br />ಜಾಯತೇಽತೋಽಭಿಮಾನೋಽಸ್ಯಾಂ ಜಾಯತೇ ಮಹತಾಮಪಿ ।।  ೩೫೭ ।।  </div>
				<div class="verse">ಕಾರಣಾನನ್ತರತ್ವಾಚ್ಚ ತಥಾ ಸ್ವಚ್ಛಸ್ವಭಾವತಃ ।। <br />ಚೈತನ್ಯಾಭಾಸವತ್ಯೇಷಾ ಧೀಃ ಪೂರ್ವಮಭಿಜಾಯತೇ ।।  ೩೫೮ ।।  </div>
				<div class="verse">ತಸ್ಮಾದಾತ್ಮಾಭಿಮಾನೋ ಹಿ ಬುದ್ಧೌ ಜನಿಮತಾಂ ಸದಾ ।। <br />ಜಾಯತೇ ಸರ್ವಭೂತಾನಾಮಪಿ ಸರ್ವವಿದಾಮಿಹ ।।  ೩೫೯ ।।  </div>
				<div class="verse">ಚಿದಾಭಾಸೋಽಥ ಮನಸಿ ಬುದ್ಧ್ಯಾನನ್ತರ್ಯಕಾರಣಾತ್ ।। <br />ಮನಃಸಂಬನ್ಧತಶ್ಚೈವಮಿನ್ದ್ರಿಯ಼ೇಷ್ವಭಿಜಾಯತೇ ।।  ೩೬೦ ।।  </div>
				<div class="verse">ಮನಃಕರಣಸಂಬನ್ಧಾದ್ದೇಹೇಽಪ್ಯಸ್ಯೋಪಜಾಯತೇ ।। <br />ಏವಮಾಭಾಸಯತ್ಯಾತ್ಮಾ ಕೃತ್ಸ್ನಂ ಕಾರ್ಯಂ ಸಕಾರಣಮ್ ।।  ೩೬೧ ।।  </div>
				<div class="verse">ಸೌಕ್ಷ್ಮ್ಯಸ್ಯ ತಾರತಮ್ಯೇನ ಸ್ಥಿತಸ್ಯ ವಿಷಯಾವಧಿ ।। <br />ಆತ್ಮಾಭಿಮಾನಧೀಃ ಪುಂಸಾಂ ಜಾಯತೇ ನಿಯತಾ ತತಃ ।।  ೩೬೨ ।।  </div>
				<div class="verse">ನಿತ್ಯೋಽನಿತ್ಯಾನಾಮಿತಿ ಚ ಯೇನ ಸೂರ್ಯಸ್ತಥಾ ಪರಃ ।।  <br />ನತತ್ರ ಸೂರ್ಯೋ ಭಾತೀತಿಮನ್ತ್ರಾಮ್ನಾಯೋ ಹ್ಯನೇಕಶಃ ।।  ೩೬೩ ।। </div>
				<div class="verse">ಆತ್ಮನ್ಯೇವಂ ಪ್ರಬುದ್ಧೇಽಸ್ಮಿಞ್ಜ್ಯೋತಿಷಿ ಧ್ವಾನ್ತನಾಶತಃ ।। <br />ಸರ್ವಸ್ಯೈವಾಽಽತ್ಮಯಾಥಾತ್ಮ್ಯಾದಾತ್ಮಾ ಪುರುಷ ಉಚ್ಯತೇ ।।  ೩೬೪ ।।  </div>
				<div class="verse">ಆತ್ಮಾಜ್ಞಾನಸಮುಚ್ಛಿತ್ತೌ ತಜ್ಜಸ್ಯ ನ ಹಿ ವಸ್ತುನಃ ।।  <br />ಪ್ರತ್ಯಗ್ರೂಪಾತ್ಪೃಥಗ್ರೂಪಂ ಸಂಭಾವ್ಯಂ ಕೇನಚಿತ್ಕಚಿತ್ ।।  ೩೬೫ ।।  </div>
				<div class="verse">ಸ್ರಗಜ್ಞಾನಸಮುಚ್ಛಿತೌ ನ ತಜ್ಜಸ್ಯಾನ್ಯತಃ ಸ್ರಜಃ ।। <br />ರೂಪಂ ಸಂಭಾವ್ಯತೇಽಹ್ಯಾದೇರೇವಮಾತ್ಮಸ್ವರೂಪತಃ ।।  ೩೬೬ ।।  </div>
				<div class="verse">ನ ಕಾರ್ಯೇ ಕಾರಣೇ ವಾಽಪಿ ತದಭಾವೇಽಥವಾಽನ್ಯತಃ ।। <br />ಪ್ರತ್ಯಙ್ಭಾತ್ರೈಕಯಾಥಾತ್ಮ್ಯಾದ್ರೂಪಂ ಸಂಭಾವ್ಯತೇಽಣ್ವಪಿ ।।  ೩೬೭ ।।  </div>
				<div class="verse">ಅವ್ಯಾವೃತ್ತಾನನುಗತಪ್ರತ್ಯಙ್ಭಾತ್ರಾವಶೇಷತಃ ।। <br />ಪೂರ್ಣತ್ವಾತ್ಪುರುಷೋ ಜ್ಯೋತಿರಾತ್ಮೈವೈಕೋಽಭಿಧೀಯತೇ ।।  ೩೬೮ ।। </div>
				<div class="verse">ಸದ್ಭಾವೇಽಪಿ ಚ ಭಾನ್ವಾದೇಃ ಪಾರಾರ್ಥ್ಯಾದ್ದೇಹವನ್ನ ತತ್ ।। <br />ಸ್ವಾರ್ಥಸ್ಯ ಜ್ಯೋತಿಷೋಽಭಾವೇ ಭಾವತ್ವಾಯಾಪಿ ಚ ಕ್ಷಮಮ್ ।।  ೩೬೯ ।।  </div>
				<div class="verse">ದೇಹಾದೇರ್ವ್ಯಾಪೃತಿಶ್ಚೇತ್ಸ್ಯಾಜ್ಜಡಾದಿತ್ಯಾದಿಹೇತುತಃ ।। <br />ಭವೇನ್ನಿಃಸಾಕ್ಷಿಕೈವೇಯಮನ್ಧಕಾರಪ್ರನೃತ್ತವತ್ ।।  ೩೭೦ ।। </div>
				<div class="verse">ಸ್ವಾರ್ಥಾತ್ಮಜ್ಯೋತಿಷೈವಾತೋ ಭಾವಾಭಾವಾತ್ಮತಾಂ ಜಗತ್ ।। <br />ಲಭತೇ ತಮೃತೇ ಯಸ್ಮಾನ್ನೇಯಾತ್ಸಂಭಾವನಾಮಪಿ ।।  ೩೭೧ ।।  </div>
				<div class="verse">ಯದೇತದ್ಧೃದಯಮಿತಿ ತಥಾಚಾಽಽಗಮಶಾಸನಮ್ ।। <br />ಪ್ರಾಣಿವ್ಯವಹೃತಿಃ ಸರ್ವಾ ಪ್ರತ್ಯಗಾತ್ಮಾಭಿಮಾನತಃ ।।  ೩೭೨ ।।  </div>
				<div class="verse">ಸರ್ವಾಭಿಮಾನಹೇತುಂ ಚ ಚಿದಾಭಾಸಂ ಪುರಾಽಬ್ರವಮ್ ।। <br />ಸಮ್ಯಙ್ಭಾರಕತದೃಷ್ಟಾನ್ತದರ್ಶನೇನಾಽಽತ್ಮವಸ್ತುನಃ ।।  ೩೭೩ ।।  </div>
				<div class="verse">ಯದ್ಯಪ್ಯೇವಮಿದಂ ವಸ್ತು ಯಥೋಕ್ತಮಹಿಮಂ ಪರಮ್ ।। <br />ತಥಾಽಪಿ ತಜ್ಜಾಗರಿತೇ ಶಕ್ಯಂ ದರ್ಶಯಿತುಂ ನ ತು ।।  ೩೭೪ ।।  </div>
				<div class="verse">ಆತ್ಮಬುದ್ಧಿಮನಶ್ಚಕ್ಷುರ್ವಿಷಯಾಲೋಕಸಂಕರಾತ್ ।। <br />ಜಾಗ್ರದ್ಭೂಮೌ ನ ತಚ್ಛಕ್ಯಂ ಜ್ಯೋತಿರ್ದರ್ಶಯಿತುಂ ತತಃ ।।  ೩೭೫ ।।  </div>
				<div class="verse">ಸ್ವಪ್ನೇ ಬುದ್ಧ್ಯಾದ್ಯುಪರತೌ ವಾಸನಾಮಾತ್ರಶೇಷತಃ ।।  <br />ಜ್ಯೋತಿರ್ದರ್ಶಯಿತುಂ ಶಕ್ಯಂ ಸ ಸಮಾನ ಇತೀರ್ಯತೇ ।।  ೩೭೬ ।।  </div>
				<div class="verse">ಕಛಂ ಚೈವಂಸ್ವಭಾವಸ್ಯ ತದಜ್ಞಾನಜಭೂಮಿಷು ।। <br />ವ್ಯವಹಾರಃ ಪ್ರತೀಚೋಽಸ್ಯ ಸ ಸಮಾನಾದ್ಯತೋ ವಚಃ ।।  ೩೭೭ ।।  </div>
				<div class="verse">ಜ್ಯೋತಿರ್ಭ್ಯೋ ದೇಹತೋ ಲಿಙ್ಗಾದ್ಬುದ್ಧ್ಯನ್ತಾಚ್ಚಾತಿರೇಕತಃ ।। <br />ಯೋಽಞ್ಜಸಾ ದರ್ಶಿತಸ್ತಸ್ಯ ವಿಶುದ್ಧ್ಯೈ ವೋತ್ತರಂ ವಚಃ ।।  ೩೭೮ ।।  </div>
				<div class="verse">ಸ್ವಯಂಜ್ಯೋತಿಃ ಶರೀರಾದೇರ್ಬುದ್ಧ್ಯನ್ತಾದನುಮಾನತಃ ।। <br />ನಿಷ್ಕೃಷ್ಯಾಭಿಹಿತೋ ಯೋಽತ್ರ ಸ ಸಮಾನಃ ಸ್ವಮೋಹತಃ ।।  ೩೭೯ ।।  </div>
				<div class="verse">ಸಮಾನ ಏಕಃ ಸನ್ನಾತ್ಮಾ ಸ್ವಾತ್ಮಾವಿದ್ಯಾತದುದ್ಭವೈಃ ।।  <br />ಅಜ್ಞಾನಮಿಥ್ಯಾವಿಜ್ಞಾತಪ್ರತ್ಯಕ್ತ್ವಾದಾತ್ಮವಸ್ತುನಃ ।।  ೩೮೦ ।।  </div>
				<div class="verse">ಕೇನೈಕ ಇತ್ಯಪೇಕ್ಷಾಯಾಂ ಹೃದಯೇನೇತಿ ಭಣ್ಯತೇ ।।  <br />ಸಧೀರಿತಿ ಶ್ರುತೇರತ್ರ ಹೃದೀತಿ ಪ್ರಕೃತತ್ವತಃ ।।  ೩೮೧ ।।  </div>
				<div class="verse">ಅವಿಚಾರಿತಸಂಸಿದ್ಧಿ ಯತ್ತು ಬುದ್ಧ್ಯಾದಿಕಾರಣಮ್ ।। <br />ಕೂಟಸ್ಥಾತ್ಮೈಕಚೈತನ್ಯಬಿಮ್ಬಿತಂ ಸತ್ಸ್ವದೋಷತಃ ।।  ೩೮೨ ।। </div>
				<div class="verse">ಸ್ವಾತ್ಮಾವಿದ್ಯಾವಧಿಃ ಸೋಽಯಂ ಪರಃ ಕಾರಣಮುಚ್ಯತೇ ।।  <br />ಸಾಕ್ಷೀ ಚೇತಾ ಜಗದ್ಬೀಜಮನ್ತರ್ಯಾಮೀತಿ ಚ ಶ್ರುತೌ ।।  ೩೮೩ ।।  </div>
				<div class="verse">ಬುದ್ಧ್ಯಾದಿಕಾರ್ಯಸಂಸ್ಥಸ್ಯ ಕೂಟರಥಾಸಙ್ಗರೂಪಿಣಃ ।। <br />ಸರ್ವಂ ಸ್ಯಾತ್ಕಾರಣತ್ವಾದಿ ತದಾಭಾಸೈಕವರ್ತ್ಮನಾ ।।  ೩೮೪ ।।  </div>
				<div class="verse">ಚೈತನ್ಯಾಭಾಸವಪುಷಾ ಕೂಟಸ್ಥೈಕತ್ವಮಿಷ್ಯತೇ ।। <br />ಕಾರಣಸ್ಯ ಸ್ವಕಾರ್ಯೈಶ್ಚ ತದಬೋಧಸಮನ್ವಯಾತ್ ।।  ೩೮೫ ।।  </div>
				<div class="verse">ಪ್ರತೀಚೋಽನವಶೇಷೇಣ ಕಾರ್ಯಕಾರಣಸಂಗತಿಃ ।। <br />ತಯೋಸ್ತು ಸಾವಶೇಷೇಣ ಪ್ರತೀಚಾ ಸಂಗತಿಸ್ತ್ವಿಯಮ್ ।।  ೩೮೬ ।।  </div>
				<div class="verse">ನಾಽಽತ್ಮತ್ವಾದ್ವ್ಯತಿರೇಕೋಽಸ್ಯ ಕಾರ್ಯಕಾರಣಭೂಮಿತಃ ।। <br />ನ ಸಾಮಾನ್ಯಂ ವಿಶೇಷೋ ವಾ ಕಾರ್ತ್ಸ್ನ್ಯಾದಾತ್ಮಾ ತತೋ ಭವೇತ್ ।।  ೩೮೭ ।।  </div>
				<div class="verse">ಅನಾತ್ಮನಸ್ತು ಯಾ ಸಿದ್ಧಿಃ ಸಾ ಸರ್ವಾಽವ್ಯತಿರೇಕತಃ ।। <br />ಜಾಡ್ಯಾತ್ಸಾಪೇಕ್ಷತಃ ಸಾಽತೋ ಮೃಷಾಸಿದ್ಧಿರುದಾಹೃತಾ ।।  ೩೮೮ ।।  </div>
				<div class="verse">ಕಿಂ ಪುನಃ ಸ್ಯಾತ್ಸಮಾನತ್ವಮಾತ್ಮಬುದ್ಧ್ಯಾದಿವಸ್ತುನೋಃ ।। <br />ವಿವೇಕತೋಽನನುಭವೋ ವರಾಹೋರಗವತ್ತಯೋಃ ।।  ೩೮೯ ।।  </div>
				<div class="verse">ಯತ್ತತ್ತಯೋಃ ಸಮಾನತ್ವಂ ರಜ್ಜುಸರ್ಪಾದಿವನ್ಮತಮ್ ।। <br />ಆತ್ಮಾವಿದ್ಯೈವ ಸಂಬನ್ಧಸ್ತಸ್ಮಾದಾತ್ಮನ ಇಷ್ಯತೇ ।।  ೩೯೦ ।।  </div>
				<div class="verse">ಅಕಾರಕಸ್ವಭಾವಸ್ಯ ಪರಮಾರ್ಥಾತ್ಮವಸ್ತುನಃ ।। <br />ಅವಿದ್ಯಾಕಲ್ಪಿತೈವ ಸ್ಯಾತ್ಸಂಗತಿಃ ಖೇಽಸಿತಾದಿವತ್ ।।  ೩೯೧ ।।  </div>
				<div class="verse">ಕೂಟಸ್ಥಾತ್ಮಚಿದಾಭೇದಽಸ್ಯ ಪ್ರತ್ಯಗ್ಧ್ವಾನ್ತೇ ಹಿ ತದ್ಭವೈಃ ।। <br />ವಿಷಯಾನ್ತೈರ್ಭವೇದ್ಭಾನ್ತಿಃ ಸಾಮಾನಾಧಿಕರಣ್ಯತಃ ।।  ೩೯೨ ।।  </div>
				<div class="verse">ವಿಕಾರಿಣಃ ಪ್ರಕಾಶಸ್ಯ ನೀಲರಕ್ತಾದಿಸಂಗತೇಃ ।। <br />ನೀಲಾದಿವಿಕ್ರಿಯಾ ಯುಕ್ತಾ ಪರಿಣಾಮಸ್ಯ ನ ತ್ವಸೌ ।।  ೩೯೩ ।।  </div>
				<div class="verse">ಪರಿಣಾಮೋ ಹಿ ಮೋಹಾದೇಶ್ಚಿದಾಭಾಸಃ ಸದೇಷ್ಯತೇ ।। <br />ಪರಿಣಾಮಾನ್ತರಪ್ರಾಪ್ತಿಸ್ತಸ್ಯಾಪೀತಿ  ನ ಯುಜ್ಯತೇ ।।  ೩೯೪ ।।  </div>
				<div class="verse">ಸುಖಿದುಃಖಿತ್ವಸಾಕ್ಷಿತ್ವಂ ದುಃಸ್ಥಿತಂ ಸ್ಯಾತ್ತಥಾ ಸತಿ ।। <br />ಸುಖಾದ್ಯನುಗಮಾತ್ತಸ್ಯ ವ್ಯತಿರೇಕಃ ಸುದುರ್ಲಭಃ ।।  ೩೯೫ ।।  </div>
				<div class="verse">ನರ್ತೇ ಸ್ಯಾದ್ವಿಕ್ರಿಯಾಂ ದುಃಖೀ ಸಾಕ್ಷಿತಾ ಕಾ ವಿಕಾರಿಣಃ ।। <br />ಧೀವಿಕ್ರಿಯಾಸಹಸ್ರಾಣಾಂ ಸಾಕ್ಷ್ಯತೋಽಹಮವಿಕ್ರಿಯಃ ।।  ೩೯೬ ।।  </div>
				<div class="verse">ಪರಿಣಾಮ್ಯಾತ್ಮನೋಽಪ್ಯೇವಂ ಕೂಟಸ್ಥಾವಗತೇರಿವ ।। <br />ನ ಯುಕ್ತಃ ಪರಿಣಾಮೋಽಯಂ ಲೌಕಿಕಸ್ಯಾಪಿ ನೇಷ್ಯತೇ ।।  ೩೯೭ ।।  </div>
				<div class="verse">ಧೀಸ್ವಾನ್ತೇನ್ದ್ರಿಯಸಂಘಾತೇ ಚಿದಾಭಾಸೈಕವರ್ತ್ಮನಾ ।। <br />ಸರ್ವಾತ್ಮಕತ್ವಂ ಸಂಯಾತ ಆತ್ಮಾಽವಿದ್ಯಾವಶಾದತಃ ।।  ೩೯೮ ।।  </div>
				<div class="verse">ಸಮಾನಃ ಕಾರಣಾತ್ಮಾ ವಾ ಯತ್ರ ಸರ್ವೋಪಸಂಹೃತಿಃ ।। <br />ಕಾರಣಾತ್ಮಾ ಹಿ ಸಂವರ್ತ್ಯ ಕಾರ್ಯಾತ್ಮತ್ವಂ ಪ್ರಪದ್ಯತೇ ।।  ೩೯೯ ।। </div>
				<div class="verse">ಅಪೇಕ್ಷಾಜ್ಞಾನಮಾತ್ರೈಕಹೇತೂತ್ಥಾನತ್ವಕಾರಣಾತ್ ।। <br />ನ ಕಾರ್ಯೇ ಕಾರಣೇ ವಾಽತೋ ವಸ್ತುತತ್ತ್ವಂ ಸಮೀಕ್ಷ್ಯತೇ ।।  ೪೦೦ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ನಾತೋ ವಾಕ್ಯಾರ್ಥಬೋಧನಮ್ ।। <br />ವಸ್ತುತತ್ತ್ವಾವಸಾಯೋಽತೋ ವಾಕ್ಯಾದೇವ ಪ್ರಮಾಣತಃ ।।  ೪೦೧ ।।  </div>
				<div class="verse">ಅತಃ ಸರ್ವವಿಕಲ್ಪಾನಾಮವಿದ್ಯಾಮಾತ್ರಹೇತುತಃ ।। <br />ವಿಷಯತ್ವಂ ಸಮಾಪೇದೇಽವಿಕಲ್ಪೋಽಪಿ ಸ್ವತಃ ಪರಃ ।।  ೪೦೨ ।।  </div>
				<div class="verse">ಸಮಾನ ಏವ ಸಲ್ಲೋ಼ಕೌ ಪ್ರಾಪ್ತಪ್ರಾಪ್ತವ್ಯಲಕ್ಷಣೌ ।। <br />ಅನುಕ್ರಮೇಣಾವಿದ್ಯಾವಾನ್ಸದಾ ಸಂಚರತೀಶ್ವರಃ ।।  ೪೦೩ ।।  </div>
				<div class="verse">ದೇಹೇನ್ದ್ರಿಯಾದ್ಯುಪಾದಾನತ್ಯಾಗಸಂತಾನಲಕ್ಷಣಃ ।। <br />ಪ್ರಬನ್ಧಶತಸಂಪಾತೈಃ ಸಂಚರತ್ಯೇಷ ನ ಸ್ವತಃ ।।  ೪೦೪ ।।  </div>
				<div class="verse">ಕಾರ್ಯೈಕನೀಡಮೇವಾಸ್ಯ ಚಿದಾಭಾಸೈಕಹೇತುತಃ ।। <br />ಸಂಸಾರಿತ್ವಂ ಯತೋ ನಾತಃ ಸ್ವತಃ ಸಂಸಾರಿತಾಽಽತ್ಮನಃ ।।  ೪೦೫ ।। </div>
				<div class="verse">ಅಕಾರ್ಯಕರಣೋಽಪ್ಯಾತ್ಮಾ ಬುದ್ಧಿಪ್ರಾಣಾದಿಹೇತುಗಃ ।। <br />ಅವಿದ್ಯಯಾ ಚಿದಾಭಾಸಃ ಸಂಸಾರೀವಾವಭಾಸತೇ ।।  ೪೦೬ ।। </div>
				<div class="verse">ಅಸಂಭವಃ ಸ್ವತೋ ಯಸ್ಮಾತ್ತದಬೋಧಾಚ್ಚ ಸಂಭವಃ ।। <br />ಕ್ರಿಯಾಕಾರಕರೂಪಸ್ಯ ತಸ್ಮಾಚ್ಛ್ರುತ್ಯಾಽಭಿಧೀಯತೇ ।।  ೪೦೭ ।। </div>
				<div class="verse">ಕ್ರಿಯಾಕಾರಕರೂಪಸ್ಯ ಮಿಥ್ಯಾತ್ವಂ ಪ್ರತ್ಯಗಾತ್ಮನಿ ।। <br />ಧ್ಯಾಯತೀತ್ಯಾದಿವಾಕ್ಯೇನ ಪ್ರತ್ಯಕ್ಕೌಟಸ್ಥ್ಯವಿತ್ತಯೇ ।।  ೪೦೮ ।।  </div>
				<div class="verse">ಧ್ಯಾಯತೀವ ಸ ಕೌಟಸ್ಥ್ಯಾತ್ತಥಾ ಲೇಲಾಯತೀವ ಚ ।। <br />ಧ್ಯಾನಾದಿಕಾರಿಸಾಕ್ಷಿತ್ವಾನ್ನಾಽಽತ್ಮಾ ಧ್ಯಾನಾದಿಕಾರ್ಯವಾನ್ ।।  ೪೦೯ ।।  </div>
				<div class="verse">ನಿಃಶೇಷಬುದ್ಧಿವೃತ್ತೀನಾಂ ಧ್ಯಾನಂ ಸ್ಯಾದುಪಲಕ್ಷಣಮ್ ।। <br />ಲೇಲಾಯನಂ ಕ್ರಿಯಾಣಾಂ ಚ ಸರ್ವಾಸಾಮುಪಲಕ್ಷಣಮ್ ।।  ೪೧೦ ।।  </div>
				<div class="verse">ಧ್ಯಾತಾ ಧ್ಯಾನಂ ತಥಾ ಧ್ಯೇಯಂ ತ್ರಯಂ ಸ್ವಾತ್ಮೈಕಸಾಕ್ಷಿಕಮ್ ।। <br />ಕರಣಂ ಕರ್ಮ ಕರ್ತಾ ಚ ನಾತೋ ಧ್ಯಾತ್ರಾದಿಸಾಕ್ಷಿಣಿ ।।  ೪೧೧ ।।  </div>
				<div class="verse">ಬೋದ್ಧುಃ ಕರ್ತುಶ್ಚ ಸಂಬನ್ಧೋ ಜ್ಞಾನೇನ ಕ್ರಿಯಯಾ ಯಥಾ ।। <br />ಕೂಟಸ್ಥಸಾಕ್ಷಿಸಂಬನ್ಧೋ ಬೋದ್ಘೃಕರ್ತ್ರೋಸ್ತಥೈವ ಚ ।।  ೪೧೨ ।। </div>
				<div class="verse">ಸರ್ವಸ್ಯ ಪ್ರತ್ಯಗಾತ್ಮತ್ವಾತ್ಕೂಟಸ್ಥೈಕಚಿದಾತ್ಮನಃ ।। <br />ಅತೋಽಸ್ಯಾನಭಿಸಂಬನ್ಧಃ ಸರ್ವಪ್ರತ್ಯಕ್ತ್ವಹೇತುತಃ ।।  ೪೧೩ ।।  </div>
				<div class="verse">ಏಕನೀಡತ್ವಹೇತೂತ್ಥಾ ಸಾಕ್ಷಿಣಃ ಸಾಕ್ಷ್ಯಸಂಗತಿಃ ।। <br />ನ ತು ಮೋಹೋನ್ಥಚಿದ್ಬಿಮ್ಬಹೇತುವೃತ್ತವ್ಯಪೇಕ್ಷಯಾ ।।  ೪೧೪ ।।  </div>
				<div class="verse">ಕೂಟಸ್ಥಾತ್ಮೈಕಹೇತೂತ್ಥಚಿದ್ವಿಮ್ಬೋ ಮೋಹಗಸ್ತು ಯಃ ।। <br />ಸ್ವೋಪಾದಾನಾನುರೋಧಿತ್ವಾತ್ಕೇನಚಿನ್ನಾಸ್ಯ ಸಂಗತಿಃ ।।  ೪೧೫ ।। </div>
				<div class="verse">ಚಿದಾಭಾಸಾಶ್ರಯಾಜ್ಞಾನಾತ್ಕಾರ್ಯಸಂಗತಿಹೇತುತಃ ।। <br />ಸ್ವಾಭಾಸಾನ್ತಃ ಪರೋಽಪ್ಯಾತ್ಮಾ ಧ್ಯಾಯತೀವೇತಿ ವೀಕ್ಷ್ಯತೇ ।।  ೪೧೬ ।।  </div>
				<div class="verse">ಪ್ರತ್ಯ಼ಙ್ಭೋಹೈಕಮಾತ್ರೋತ್ಥಂ ಧ್ಯಾನಲೇಲಾಯನಾದಿಕಮ್ ।। <br />ತನ್ಮಿಥ್ಯಾಪ್ರತಿಪತ್ತ್ಯರ್ಥಮಿವೋತಿ ವ್ಯಪದಿಶ್ಯತೇ ।।  ೪೧೭ ।।  </div>
				<div class="verse">ಅಭ್ರಯಾನಂ ಯಥಾಽಜ್ಞಾನಾಚ್ಛಶಭೃತ್ಯಧ್ಯವಸ್ಯತಿ ।। <br />ಕ್ರಿಯಾಕಾರಕವದ್ಬುದ್ಧಿಂ ತಥಾ ತತ್ಸಾಕ್ಷಿಣೀಕ್ಷತೇ ।।  ೪೧೮ ।।  </div>
				<div class="verse">ಧರ್ಮಧರ್ಮ್ಯಭಿಸಂಬನ್ಧಾನ್ಯಥಾ ಮೋಹೈಕಸಂಶ್ರಯಾತ್ ।। <br />ಅಸ್ಪೃಶನ್ನಪಿ ನೀಲಂ ಖಮಿತಿ ಸಂಭಾವಯೇತ್ತಥಾ ।।  ೪೧೯ ।।  </div>
				<div class="verse">ಆತ್ಮಪ್ರತ್ಯಯಗಮ್ಯೇಽರ್ಥೇ ನಿಷ್ಕ್ರಿಯೇಽಕಾರಕೇಽಫಲೇ ।। <br />ಕ್ರಿಯಾಕಾರಕವದ್ವಸ್ತು ಸಂಭಾವಯತಿ ತಜ್ಜಡಃ ।।  ೪೨೦ ।।  </div>
				<div class="verse">ತಸ್ಮಾತ್ಸಂಭಾವನಾಮಾತ್ರಃ ಸಂಸಾರಃ ಪ್ರತ್ಯಗಾತ್ಮನಿ ।। <br />ಉಕ್ತೇಽರ್ಥೇ ಸಂಶಯಶ್ಚೇತ್ಸ್ಯಾತ್ಪ್ರತ್ಯಗ್ದೃಷ್ಟ್ಯಾ ಸಮೀಕ್ಷ್ಯತಾಮ್ ।।  ೪೨೧ ।।  </div>
				<div class="verse">ಆತ್ಮಮಾತ್ರಾವಸಾಯಿತ್ವಾನ್ನಾನಾತ್ಮಾರ್ಥಸ್ಪೃಗೀಕ್ಷ್ಯತೇ ।। <br />ಆತ್ಮಧೀರಾತ್ಮಸಂಬನ್ಧೋ ನಾತೋಽನಾತ್ಮನ ಈಕ್ಷ್ಯತೇ ।।  ೪೨೨ ।।  </div>
				<div class="verse">ಸಸಮಾನೋಕ್ತಿಸಂಬನ್ಧಮನ್ಯಥಾಽನ್ಯೇ ಪ್ರಕುರ್ವತೇ ।। <br />ಧೀಮನಶ್ಚಕ್ಷುರಾದೀನಿ ಭಿನ್ನರೂಪಾಣಿ ಸರ್ವಥಾ ।।  ೪೨೩ ।।  </div>
				<div class="verse">ನಾನಾಜ್ಯೋತೀಂಷಿ ಸಿದ್ಧಾನಿ ಸಂಹತಾನಿ ಮಿಥಸ್ತಥಾ ।। <br />ವಿಲಕ್ಷಣಾನಾಮಪಿ ಸತಾಂ ಸಾಮಾನ್ಯಂ ಸಂಹತಾತ್ಮನಾಮ್ ।।  ೪೨೪ ।।  </div>
				<div class="verse">ಸಾಲಕ್ಷ್ಣ್ಯೇಽಪಿ ಚ ಸತಿ ಬುದ್ಧೇರೇವ ವಿಲಕ್ಷಣಃ ।। <br />ಭೋಕ್ತೃತ್ವಂ ನಾಮ ಧರ್ಮಃ ಸ್ಯಾಚ್ಚಕ್ಷುಷೋ ದರ್ಶನಂ ಯಥಾ ।।  ೪೨೫ ।।  </div>
				<div class="verse">ಬುದ್ಧ್ಯಾದಿವ್ಯತಿರೇಕೋಽಯಂ ನೈವಂ ಸತ್ಯುಪಪದ್ಯತೇ ।। <br />ಪ್ರತೀಚ ಉಪಪನ್ನಸ್ತು ಸ ಸಮಾನ ಇತೀರ್ಯತೇ ।।  ೪೨೬ ।।  </div>
				<div class="verse">ಸಮಾನಃ ಸನ್ನುಭೌ ಲೋಕೌ ಸ್ವಪ್ನಬುದ್ಧಾನ್ತಸಂಜ್ಞಿತೌ ।। <br />ಜನ್ಮೇದಂ ಚ ಪರಂ ಚೈವ ಸಂಸರತ್ಯೇಷ ನ ಸ್ವತಃ ।।  ೪೨೭ ।।  </div>
				<div class="verse">ಬುದ್ಧ್ಯಾದಿವ್ಯತಿರಿಕ್ತೋಽಯಂ ನ ಚೇದಾತ್ಮಾ ಭವೇತ್ತದಾ ।। <br />ಭೂತಮಾತ್ರಾವಿಶೇಷತ್ವಾದುಭಯೋರಪಿ ಲೋಕಯೋಃ ।।  ೪೨೮ ।।  </div>
				<div class="verse">ಉಭಯತ್ರಾಪಿ ಯುಗಪದ್ಭೋಗಃ ಸ್ಯಾನ್ನ ತು ದೃಶ್ಯತೇ ।। <br />ತದ್ಭಾವಭಾವತಸ್ತಸ್ಮಾದನ್ಯಜ್ಜ್ಯೋತಿರಿತೀಕ್ಷ್ಯತಾಮ್ ।।  ೪೨೯ ।।  </div>
				<div class="verse">ಪರ್ಯಾಯೇಣ ಸಮಾನಃ ಸಲ್ಲೋ಼ಕೌ ಯಸ್ಮಾದ್ವ್ರಜತ್ಯಯಮ್ ।। <br />ಆತ್ಮಾ ಬುದ್ಧ್ಯಾದಿತಸ್ತಸ್ಮಾದ್ವ್ಯತಿರಿಕ್ತೋಽವಸೀಯತಾಮ್ ।।  ೪೩೦ ।। </div>
				<div class="verse">ದೇವತಾಭೋಗಶಙ್ಕಾ ಚ ವಿದ್ಯತೇ ನೇಹ ಕಾಚನ ।। <br />ಉತ್ಕ್ರಾನ್ತಿಸ್ವಪ್ನಕಾಲೇಷು ತಾಃ ಪ್ರಯಾನ್ತಿ ಯಥಾಗತಮ್ ।।  ೪೩೧ ।।  </div>
				<div class="verse">ಈಶ್ವರಾಣಾಂ ನ ಚ ನ್ಯಾವ್ಯೋ ಭೋಗಃ ಪ್ರತ್ಯವರಸ್ತಥಾ ।। <br />ದೇವತಾಭ್ಯೋಽನ್ಯದೇವಾತೋ ಜ್ಯೋತಿರಾತ್ಮೇತಿ ಗಮ್ಯತಾಮ್ ।।  ೪೩೨ ।।  </div>
				<div class="verse">ವಿಭುತ್ವಾದ್ದೇವತಾನಾಂ ಚ ಭೋಗಃ ಸ್ಯಾದೈಕಕಾಲಿಕಃ ।। <br />ನ ಚಾಸಾವಸ್ತಿ ತೇನಾನ್ಯದಾತ್ಮಜ್ಯೋತಿಃ ಪ್ರತೀಯತಾಮ್ ।।  ೪೩೩ ।।  </div>
				<div class="verse">ಸ್ವಾರ್ಥಚಿನ್ಮಾತ್ರಭೋಕ್ತುಶ್ಚ ಪ್ರಾತ್ಯಕ್ಷ್ಯಾತ್ತದ್ವಿರೋಧಿನಃ ।।  <br />ನ ಭೋಕ್ತೃತ್ವಂ ವಿನಾ ಮಾನಾಾದಾಶಙ್ಕಾ ನಿಷ್ಪ್ರಮಾಣಿಕಾ ।।  ೪೩೪ ।।  </div>
				<div class="verse">ಅಭಿವ್ಯಞ್ಜಕಧರ್ಮಾ ವಾ ಪರಿಸ್ಪನ್ದಾತ್ಮಕಾಸ್ತಥಾ ।।  <br />ನಾಽಽತ್ಮನೋಽಸ್ಯ ಸ್ವತಃ ಸನ್ತಿ ತತ್ಸಾಕ್ಷಿತ್ವಾತ್ತು ತೇ ಮೃಷಾ ।।  ೪೩೫ ।।  </div>
				<div class="verse">ಬುದ್ಧಿಸ್ಥಶ್ಚಲತೀವಾಽಽತ್ಮಾ ಧ್ಯಾಯತೀವ ಚ ಕಲ್ಪ್ಯತೇ ।। <br />ನೌಗತಸ್ಯ ಯಥಾ ವೃಕ್ಷಾಸ್ತದ್ವತ್ಸಂಸಾರವಿಭ್ರಮಃ ।।  ೪೩೬ ।।  </div>
				<div class="verse">ತಟಸ್ಥನರವನ್ನಾವೋ ನೌಸ್ಥೋ ನೈವೇಕ್ಷತೇ ಗತಿಮ್ ।।  <br />ನೌಗತ್ಯೇಕಪ್ರಯುಕ್ತತ್ವಾನ್ನಾವ್ಯೇಕಾಗ್ರೇಕ್ಷಣೋಽಪಿ ಸನ್ ।।  ೪೩೭ ।।  </div>
				<div class="verse">ಯಥೈವಂ ಧಿಷಣೈಕತ್ವ ಧ್ಯಾನಲೇಲಾಯನೇ ಧಿಯಃ ।। <br />ಸಾಕ್ಷೀ ಸ್ವಾತ್ಮಾತಿರೇಕೇಣ ನ ಪಶ್ಯೇನ್ನೌಸ್ಥವತ್ಪೃಥಕ್ ।।  ೪೩೮ ।।  </div>
				<div class="verse">ತಟಸ್ಥನರವದ್ಯಸ್ಮಾದ್ಧ್ಯಾನಕಮ್ಪಾದಿಧರ್ಮಿಕಾಮ್ ।।  <br />ಧಿಯಂ ಸಾಕ್ಷೀಕ್ಷತೇ ತಸ್ಮಾತ್ಪ್ರತ್ಯಗ್ಧ್ಯಾನಾದಿವರ್ಜಿತಃ ।।  ೪೩೯ ।।  </div>
				<div class="verse">ನೌಪ್ರಯುಕ್ತಾತಿರೇಕೇಣ ನ ನೌಸ್ಥಸ್ಯ ಗತಿಸ್ಥಿತೀ ।। <br />ಯತೋಽಸ್ತೋ ನ ಜಾನಾತಿ ನಾವೋ ನೌಸ್ಥಸ್ತಟಸ್ಥವತ್ ।।  ೪೪೦ ।।  </div>
				<div class="verse">ನೌಸತತ್ತ್ವಾಪರಿಜ್ಞಾನಾದ್ವಿಪರೀತಪ್ರಕಲ್ಪನಾ ।।  ।। <br />ನೌಃ ಸ್ಥಿತಾ, ತೀರಜಾ ವೃಕ್ಷಾ ದ್ರುತಂ ಯಾನ್ತೀತಿ ನಿಶ್ಚಿತಿಃ ।।  ೪೪೧ ।।  </div>
				<div class="verse">ಚೈತನ್ಯಾಭಾಸಪರ್ಯನ್ತಂ ಸಾಕ್ಷಿಣಃ ಪರಮಾತ್ಮನಃ ।। <br />ಬುದ್ಧ್ಯಾದ್ಯವ್ಯತಿರೇಕೇ ಹಿ ನ ಸ್ಯಾದ್ಧೀವೃತ್ತಿಸಾಕ್ಷಿತಾ ।।  ೪೪೨ ।।  </div>
				<div class="verse">ನಿಃಶೇಷಧೀವಿಕಾರಾಣಾಂ ಯಸ್ಮಾತ್ಸಾಕ್ಷಿತ್ವಮಾತ್ಮನಃ ।। <br />ವೈಲಕ್ಷಣ್ಯಮತಃ ಸಿದ್ಧಂ ವಿಕಾರಿಭ್ಯೋಽಸ್ಯ ಸಾಕ್ಷಿಣಃ ।।  ೪೪೩ ।। </div>
				<div class="verse">ಸಾಕ್ಷಿತತ್ತ್ವಾಪರಿಜ್ಞಾನಾತ್ತದ್ವಿರುದ್ಧಾರ್ಥಕಲ್ಪನಮ್ ।। <br />ಸಾಕ್ಷಿಸಾಕ್ಷ್ಯಾದಿಮಿಥ್ಯಾಧೀಸ್ತತ್ತ್ವಜ್ಞಾನಾನ್ನಿವರ್ತತೇ ।।  ೪೪೪ ।। </div>
				<div class="verse">ಕುತಃ ಪುನರಿದಂ ಜ್ಞಾನಂ ಧೀಸಮಾನಾಶ್ರಯತ್ವತಃ ।। <br />ಲೋಕಸಂಚರಣಾದ್ಯಸ್ಯ ತತ್ಸಾಕ್ಷಿತ್ವಾನ್ನ ತು ಸ್ವತಃ ।।  ೪೪೫ ।।  </div>
				<div class="verse">ಸ ಹೀತಿಹೇತುನಿರ್ದೇಶ ಉಕ್ತಸಿದ್ಧ್ಯರ್ಥಮಿಷ್ಯತೇ ।। <br />ಸ ಆತ್ಮಾ ಯಃ ಸ್ವಯಂಜ್ಯೋತಿರನುಮಾನೇನ ದರ್ಶಿತಃ ।।  ೪೪೬ ।।  </div>
				<div class="verse">ಪ್ರತ್ಯಙ್ಙವಿದ್ಯಯಾ ಯಾಂ ಯಾಮವಸ್ಥಾಮಭಿಮನ್ಯತೇ ।। <br />ತತ್ತನ್ನಾಮಾಪ್ಯುಪಾದತ್ತೇ ಸ್ವಪ್ನೋ ಭೂತ್ವೇತ್ಯತೋ ವಚಃ ।।  ೪೪೭ ।।  </div>
				<div class="verse">ಬುದ್ಧಿಜಾಗರಣೇ ಯದ್ವಜ್ಜಾಗರ್ಮೀತ್ಯಭಿಮನ್ಯತೇ ।। <br />ಬುದ್ಧಿಸ್ವಾಪೇಽಪಿ ತತ್ಸಾಕ್ಷ್ಯಾತ್ಸ್ವಪ್ನೋ ಭೂತ್ವೇತಿ ಮೋಹಧೀಃ ।।  ೪೪೮ ।।  </div>
				<div class="verse">ಇಮಂ ಲೋಕಮಿದಂ ಜನ್ಮ ಸ್ವಪ್ನೋ ಭೂತ್ವಾಽತಿವರ್ತತೇ ।। <br />ಸ್ವಾಪ್ನಾನ್ಭೋಗಾಂಸ್ತತೋ ಭುಙ್ಕೇ ಜಾಗ್ರದ್ಭಾವನಯಾಽಞ್ಜಿತಃ ।।  ೪೪೯ ।।  </div>
				<div class="verse">ಧರ್ಮಾದಿಕಾರಣೋದ್ಭೂತವಾಸನಾರಾಶಿಸಾಕ್ಷಿತಾ ।। <br />ಆತ್ಮನೋಽಕಾರಕಸ್ಯೈವ ಭೋಗ ಇತ್ಯಭಿಧೀಯತೇ ।।  ೪೫೦ ।।  </div>
				<div class="verse">ಜಾಗ್ರಲ್ಲೋಕಂ ಯತೋ ಹಿತ್ವಾ ಸ್ವಪ್ನಲೋಕಂ ಪ್ರಪದ್ಯತೇ ।।  <br />ತಸ್ಮಾದಸಙ್ಗೋಽಕರ್ತಾ ಚ ಸ್ವಯಂಜ್ಯೋತಿರಿತೀಕ್ಷ್ಯತಾಮ್ ।।  ೪೫೧ ।।  </div>
				<div class="verse">ಆತ್ಮಾವಿದ್ಯೈವ ಮೃತ್ಯುಃ ಸ್ಯಾನ್ನಿತ್ಯಸ್ಯಾಪಿ ಮೃತೇಸ್ತತಃ ।। <br />ಮೃತ್ಯುರ್ವೈ ತಮ ಇತ್ಯಾಹ ಶ್ರುತಿರಪ್ಯಾತ್ಮನಿಹ್ನವಾತ್ ।।  ೪೫೨ ।। </div>
				<div class="verse">ಸ್ವತೋಮೃತಸ್ಯ ಮರಣಂ ನಾವಿದ್ಯಾತೋ ಯತೋಽನ್ಯತಃ ।। <br />ಅವಿದ್ಯಾಮಾತ್ಮನೋ ಮೃತ್ಯುಂ ತಸ್ಮಾದಾಹುರ್ವಿಪಶ್ಚಿತಃ ।।  ೪೫೩ ।।  </div>
				<div class="verse">ಪ್ರಾಣೋತ್ಕ್ರಾನ್ತಿನಿಷೇಧೋಕ್ತಿರ್ಯತ ಆತ್ಮಾವಬೋಧತಃ ।। <br />ಸಮ್ಯಗ್ಜ್ಞಾನಸ್ಯ ಬಾಧ್ಯೋಽರ್ಥಸ್ತಸ್ಮಾನ್ಮೃತ್ಯುರಿತೀರ್ಯತೇ ।।  ೪೫೪ ।।  </div>
				<div class="verse">ರೂಪ್ಯತೇ ಯೈರಸೌ ಮೃತ್ಯುಃ ಕಾರ್ಯಾಣಿ ಕರಣಾನಿ ಚ ।। <br />ತಾನಿ ರೂಪಾಣಿ ಭಣ್ಯನ್ತೇ ಮೃತ್ಯೋಸ್ತಸ್ಯ ಪರಾತ್ಮನಃ ।।  ೪೫೫ ।। </div>
				<div class="verse">ವಿಷಮಸ್ಥಂ ಯತಃ ಸರ್ವಂ ಪ್ರಾಣವ್ಯಾಪತ್ತಿಕಾರಣಮ್ ।। <br />ತುಷಾಗ್ರಾಮಾತ್ರಮಪಿ ಹಿ ಮೃತ್ಯುಃ ಸರ್ವಮಿದಂ ತತಃ ।।  ೪೫೬ ।।  </div>
				<div class="verse">ಮೌಢ್ಯಂ ಜಾಡ್ಯಮವಿದ್ಯಾ ಸ್ಯಾನ್ನಿತ್ಯಬುದ್ಧಾತ್ಮವಸ್ತುನಃ ।। <br />ಅನಾತ್ಮನಿ ಚ ತದೃಷ್ಟಂ ತೇನ ಮೃತ್ಯುರಿದಂ ಜಗತ್ ।।  ೪೫೭ ।। </div>
				<div class="verse">ನ ಹಿ ಪ್ರಮಾಣತೋ ಮೃತ್ಯುಃ ಶಕ್ಯೋ ದರ್ಶಯಿತುಂ ತತಃ ।। <br />ರೂಪಾಣಿ ಮೃತ್ಯೋಸ್ತೇನ ಸ್ಯುಃ ಕಾರ್ಯಾಣಿ ಕರಣಾನಿ ಚ ।।  ೪೫೮ ।।  </div>
				<div class="verse">ಅತಿಕ್ರಾಮತಿ ತಾನ್ಯಾತ್ಮಾ ಜಾಗ್ರತ್ಸ್ಥಾನಾಶ್ರಯಾಣ್ಯತಃ ।। <br />ಕ್ರಿಯಾಫಲಾಶ್ರಯಾಣ್ಯೇಷ ತಸ್ಮಾಚ್ಛುದ್ಧೋ ಧ್ರುವಶ್ಚ ಸಃ ।।  ೪೫೯ ।।  </div>
				<div class="verse">ಅಸ್ತಿ ಶುದ್ಧೋೇ ಧ್ರುವಶ್ಚಾಽಽತ್ಮಾ ಸ ಚೈಕ ಇತಿ ಯತ್ಸ್ಥಿತಮ್ ।। <br />ಅಸ್ಯೈವಾರ್ಥಸ್ಯ ದಾರ್ಢ್ಯಾರ್ಥಂ ಪೂರ್ವಪಕ್ಷ ಉದೀರ್ಯತೇ ।।  ೪೬೦ ।।  </div>
				<div class="verse">ನನು ಧೀವ್ಯತಿರೇಕೇಣ ಧೀಸಾಕ್ಷೀ ನಾಧಿಗಮ್ಯತೇ ।।  <br />ಧಿಯಾ ಸಮಾನ ಇತ್ಯೇವಂ ಯಃ ಪ್ರಾಗಾತ್ಮೋಪಪಾದಿತಃ ।।  ೪೬೧ ।।  </div>
				<div class="verse">ತತ್ಸದ್ಭಾವೇ ನ ನೋ ಮಾನಂ ಪ್ರತ್ಯಕ್ಷಾನುಮಯೋರ್ಯತಃ ।।  <br />ಕಿಂಚಿದಪ್ಯಸ್ತಿ ತತ್ಸಿದ್ಧಿರತಃ ಸ್ಯಾನ್ನಿಷ್ಪ್ರಮಾಣಿಕಾ ।।  ೪೬೨ ।।  </div>
				<div class="verse">ಪೂರ್ವಧೀವ್ಯತಿರೇಕೇಣ ತತ್ಕಾಲೀನಾ ಪರಾ ಯಥಾ ।। <br />ನ ಧೀಃ ಪ್ರತ್ಯಕ್ಷಗಮ್ಯೈವಂ ನಾಽಽತ್ಮಾ ಪ್ರತ್ಯಾಕ್ಷಗೋಚರಃ ।।  ೪೬೩ ।।  </div>
				<div class="verse">ನ ಚಾನುಮಾನತಸ್ತಸ್ಯ ಸದ್ಭಾವೋಽಪ್ಯವಧಾರ್ಯತೇ ।।  <br />ಸತಿ ಧರ್ಮಿಣಿ ಧರ್ಮಾಣಾಂ ಚಿನ್ತೇಯಮುಪಪದ್ಯತೇ ।।  ೪೬೪ ।।  </div>
				<div class="verse">ವ್ಯಙ್ಗ್ಯವ್ಯಞ್ಜಕಯೋರ್ಯತ್ತು ಸಾದೃಶ್ಯಭ್ರಮಕಾರಣಾತ್ ।। <br />ತದ್ವಿವೇಕಾಪರಿಜ್ಞಾನಾದ್ಯುಕ್ತಂ ತಚ್ಚಾಭ್ಯುಪೇಯತೇ ।।  ೪೬೫ ।।  </div>
				<div class="verse">ವ್ಯಙ್ಗ್ಯವ್ಯಞ್ಜಕಯೋರ್ಭೇದಸ್ತತ್ಸಂಬನ್ಧಾಾತ್ಪುರಾ ಯತಃ ।। <br />ಪ್ರಮಾನ್ತರೋಪಲಬ್ಧೋಽತಃ ಕಾಮಮಸ್ತು ತಯೋರ್ಭಿದಾ ।।  ೪೬೬ ।।  </div>
				<div class="verse">ಸಾದೃಶ್ಯತಸ್ತ್ವಭಿನ್ನೋಽಯಮಿತಿ ಭ್ರಾನ್ತಿರಿಯಂ ಮತಾ ।। <br />ತದ್ಭೇದಸ್ಯೋಪಲಬ್ಧತ್ವಾತ್ತದ್ಯೋಗಾತ್ಪ್ರಕ್ಪ್ರಮಾಣತಃ ।।  ೪೬೭ ।।  </div>
				<div class="verse">ಧೀರೇವ ಚಿತ್ಸ್ವರೂಪೇಯಂ ಪ್ರಥತೇ ಗ್ರಾಹಕಾತ್ಮನಾ ।। <br />ತಥಾ ವಿಷಯರೂಪೇಣ ಸೈವೈಕಾ ಪ್ರಥತೇ ದ್ವಿಧಾ ।।  ೪೬೮ ।।  </div>
				<div class="verse">ನಾತೋ ಧೀವ್ಯತಿರೇಕೇಣ ಪ್ರತ್ಯಗಾತ್ಮೋಪಲಭ್ಯತೇ ।। <br />ಪ್ರತ್ಯಕ್ಷತೋಽನುಮಾನಾದ್ವಾ ಯೋ ಧೀಸಕ್ಷೀತಿ ಭಣ್ಯತೇ ।।  ೪೬೯ ।।  </div>
				<div class="verse">ಯಶ್ಚ ಪೂರ್ವಮುಪನ್ಯಸ್ತೋ ದೃಷ್ಟಾನ್ತೋ ಭೇದಸಿದ್ಧಯೇ ।। <br />ವ್ಯಙ್ಗ್ಯವ್ಯಞ್ಜಕವದ್ಭೇದಃ ಸಾಕ್ಷಿಸಾಕ್ಷ್ಯಾರ್ಥಯೋರಿತಿ ।।  ೪೭೦ ।।  </div>
				<div class="verse">ತ್ವದಭ್ಯುಪಗಮಾದೇವ ತದಭ್ಯುಪಗತಂ ಮಯಾ ।। <br />ಪರಮಾರ್ಥೇನ ತತ್ರಾಪಿ ನೈವ ಭೇದೋಽಸ್ತಿ ಕಶ್ಚನ ।।  ೪೭೧ ।।  </div>
				<div class="verse">ಅವಭಾಸಾತ್ಮಕಃ ಕುಮ್ಭಃ ಕ್ಷಣಮಾತ್ರಸ್ಥಿತಿರ್ಯತಃ ।। <br />ಅನ್ಯೋಽನ್ಯಶ್ಚ ಪ್ರಬನ್ಧೇನ ಯತಸ್ತವಾಪಿ ಜಾಯತೇ ।।  ೪೭೨ ।।  </div>
				<div class="verse">ವಿಜ್ಞಾನಮಾತ್ರಮಥವಾ ವಸ್ತು ಸ್ಯಾತ್ಪಾರಮಾರ್ಥಿಕಮ್ ।। <br />ಕ್ಷಣಭಙ್ಗಿ ಘಟಾಭಾಸಂ ಕ್ಲೃಪ್ತಾನೇಕವಿಶೇಷಣಮ್ ।।  ೪೭೩ ।।  </div>
				<div class="verse">ಏವಂ ಚ ಸತಿ ದೃಷ್ಟಾನ್ತೋ ಭವತೋ ನೋಪಪದ್ಯತೇ ।। <br />ಸರ್ವಸ್ಯ ಜ್ಞಾನಮಾತ್ರತ್ವಾತ್ತದನ್ಯಾಸಂಭವತ್ವತಃ ।।  ೪೭೪ ।।  </div>
				<div class="verse">ತಸ್ಯೈವ ಜ್ಞಾನಮಾತ್ರಸ್ಯ ಗ್ರಾಹಗ್ರಾಹಕಲಕ್ಷಣಮ್ ।। <br />ಮಲಂ ಪ್ರಕಲ್ಪ್ಯ ತತ್ಸ್ವಾಸ್ಥ್ಯಂ ಶುದ್ಧಿ ವ್ಯಾಚಕ್ಷತೇಽಪರೇ ।।  ೪೭೫ ।।  </div>
				<div class="verse">ಅಭಿನ್ನೋಽಪಿ ಹಿ ಬುದ್ಧ್ಯಾತ್ಮಾ ವಿಪರ್ಯಾಸಿತಬುದ್ಧಿಭಿಃ ।। <br />ಗ್ರಾಹ್ಯಗ್ರಾಹಕಸಂವಿತ್ತಿಭೇದವಾನಿವ ಲಕ್ಷ್ಯತೇ ।।  ೪೭೬ ।।  </div>
				<div class="verse">ತಸ್ಯಾಪಿ ಶುದ್ಧರೂಪಸ್ಯ ಶಾನ್ತಿಮನ್ಯೇ ಪ್ರಚಕ್ಷತೇ ।। <br />ಮಲವತ್ಸಂವೃತಂ ರೂಪಂ ಯಸ್ಮಾತ್ತಸ್ಯಾಪಿ ಕಲ್ಪಿತಮ್ ।।  ೪೭೭ ।।  </div>
				<div class="verse">ಆತ್ಮಾದ್ಯರ್ಥೇ ಚ ಸಂವಾದಾಭಾವಾದ್ವಾಕ್ಯಸ್ಯ ನೇಷ್ಯತೇ ।। <br />ಪ್ರತ್ಯಕ್ಷವತ್ಪ್ರಮಾಣತ್ವಂ ನಾಪಿ ಪ್ರತ್ಯಕ್ಷತೋ ಗತಿಃ ।।  ೪೭೮ ।।  </div>
				<div class="verse">ಅನುಮಾನವಿರೋಧಾಚ್ಚ ನ ನಿತ್ಯಾತ್ಮಾದಿಸಂಭವಃ ।। <br />ಪ್ರಮಾನ್ತರವಿರೋಧೇನ ನ ಪ್ರಮೇಹಾಸ್ತಿ ಕಾಚನ ।।  ೪೭೧ ।।  </div>
				<div class="verse">ಪ್ರತ್ಯಕ್ಷಸ್ಯಾರ್ಥಸಂವಾದಾದನುಮಿತ್ಯವಿರೋಧತಃ ।। <br />ಸೌಗತಂ ದರ್ಶನಂ ಪಥ್ಯಂ ದೋಷವತ್ತ್ವನ್ಯದರ್ಶನಮ್ ।।  ೪೮೦ ।।  </div>
				<div class="verse">ಕಲ್ಪನೇತರತಃ ಸರ್ವಂ ಸಮ್ಯಙ್ಭಿಥ್ಯೇತಿ ಮಾನತಃ ।। <br />ಸರ್ವಶೂನ್ಯಸ್ಯ ಮೋಕ್ಷತ್ವಾದನಾವೃತ್ತಿಶ್ಚ ಸೇತ್ಸ್ಯತಿ ।।  ೪೮೧ ।।  </div>
				<div class="verse">ಗ್ರಾಹ್ಯಗ್ರಾಹಕಯೋರ್ಭೇದೋ ನನು ಭೇದಾನುಭೂತಿತಃ ।। <br />ಭೇದಸ್ಯೈವಂ ಚ ಮಿಥ್ಯಾತ್ವಂ ಪ್ರತ್ಯಕ್ಷೇಣಂ ವಿರುಧ್ಯತೇ ।।  ೪೮೨ ।।  </div>
				<div class="verse">ಗ್ರಾಹ್ಯಾದಿಭೇದವದ್ರೂಪಂ ಪ್ರತ್ಯಕ್ಷಂ ಲಿಙ್ಗಸಂಮತಮ್ ।।  <br />ಏಕಸ್ಯೋಭಯರೂಪತ್ವಂ ಪಣ್ಡಿತೈಃ ಸುನಿರಾಕೃತಮ್ ।।  ೪೮೩ ।।  </div>
				<div class="verse">ಜ್ಞಾನಾಭೇದಾತ್ತು ತತ್ಸಿದ್ಧಿಸ್ತದಧ್ಯಾಸಾತ್ತಥಾ ಪರಮ್ ।। <br />ಪ್ರಥತೇ ಭೇದವಜ್ಜ್ಞಾನಂ ನ ಕ್ವಚಿದ್ವಸ್ತುಸಂಶ್ರಯಾತ್ ।।  ೪೮೪ ।।  </div>
				<div class="verse">ಗ್ರಾಹ್ಯಗ್ರಾಹಕಮಿತ್ಯೇವಂ ನೈವ ತತ್ಪ್ರಥತೇ ಯತಃ ।। <br />ನೀಲಪೀತಾದಿವಿಜ್ಞಾನಂ ನೀಲಮಿತ್ಯೇವ ತದ್ಯತಃ ।।  ೪೮೫ ।।  </div>
				<div class="verse">ಅತಸ್ಮಿಂಸ್ತದ್ಗ್ರಹಾತ್ಸರ್ವಂ ಮಿಥ್ಯಾ ಸ್ಯಾತ್ಸವಿಕಲ್ಪಕಮ್ ।। <br />ಅಸಂಪೃಕ್ತಸ್ಯ ಸಮ್ಯಕ್ತ್ವಂ ಸ್ವರೂಪೇಣಾವಭಾಸತೇ ।।  ೪೮೬ ।।  </div>
				<div class="verse">ನನು ನಿಜ್ಞಾನಮಾತ್ರೇಽಸ್ಮಿನ್ಸಮ್ಯಙ್ಭಿಥ್ಯಾತ್ವಧೀಗತಿಃ ।। <br />ನಿರ್ವಿಕಲ್ಪೇ ಕಥಂ ತೇ ಸ್ಯಾದ್ವದ ಭೇದೋಽತ್ರ ಕಿಂಕೃತಃ ।।  ೪೮೭ ।।  </div>
				<div class="verse">ಜ್ಞಾನರೂಪಂ ಯಥಾ ಶುದ್ಧಂ ಕ್ಷಣಂ ಚೈವಾವಭಾಸತೇ ।। <br />ವಿಕಲ್ಪಕಂ ತಥೈವ ಸ್ಯಾದ್ವಿಭಾಗಸ್ತೇನ ದುಷ್ಕರಃ ।।  ೪೮೮ ।।  </div>
				<div class="verse">ಇದಂ ಮಿಥ್ಯೇತಿ ಚೈತಸ್ಮಾನ್ಮಿಥ್ಯಾತ್ವಸ್ಯ ಕಥಂ ಗ್ರಹಃ ।। <br />ವಿಕಲ್ಪಶ್ಚೇನ್ನ ಮಿಥ್ಯಾತ್ವಾನ್ನ ಚಾನ್ಯಾ ಗತಿರಸ್ತಿ ವಃ ।।  ೪೮೯ ।।  </div>
				<div class="verse">ಮಿಥ್ಯಾಮಿಥ್ಯಾವಿಕಲ್ಪೋ ಹಿ ಸ್ಥಾಯಿತ್ವೇ ವಸ್ತುನೋ ಭವೇತ್ ।। <br />ಕ್ಷಣವಾದೇ ವಿನಷ್ಟಾನಾಂ ಕಸ್ಯ ಕಿಂ ಕೇನ ಗೃಹ್ಯತೇ ।।  ೪೯೦ ।।  </div>
				<div class="verse">ಮೈವಂ ಬಾಧಾತ್ತು ಮಿಥ್ಯಾತ್ವಸಿದ್ಧಿಃ ಸ್ಯಾನ್ಮೃಗತೋಯವತ್ ।।  <br />ಬಾಹ್ಯಸ್ಯಾಪ್ಯಗ್ರಹೋ ಬಾಧಾನ್ನ ತು ಸ್ಥಿರತಯಾ ಮತಃ ।।  ೪೯೧ ।। </div>
				<div class="verse">ನನು ಧ್ವಸ್ತಸ್ಯ ಮಿಥ್ಯಾತ್ವಸಿದ್ಧಿಃ ಕಥಮಿಹೇಷ್ಯತೇ ।। <br />ನೈವಂ ದೃಷ್ಟತ್ವತಃ ಸಿದ್ಧೇರ್ದೃಷ್ಟೇ ನಾನುಪಪನ್ನತಾ ।।  ೪೯೨ ।।  </div>
				<div class="verse">ಬಾಹ್ಯವಾದೇಽಪಿ ಮಿಥ್ಯಾತ್ವಂ ಜ್ಞಾನಬಾಧೇನ ಜಾಯತೇ ।। <br />ಸ್ಥಿರಸ್ಯೈವ ಹಿ ಮಿಥ್ಯಾತ್ವಂ ನ ಚೇದಂ ರಾಜಶಾಸನಮ್ ।।  ೪೯೩ ।।  </div>
				<div class="verse">ಇತ್ಯಾದಿಕಲ್ಪನಾಃ ಪ್ರತ್ಯಗೈಕಾತ್ಮ್ಯಾಜ್ಞಾನಹೇತುಜಾಃ ।। <br />ವಿಭೀಷಿಕಾ ಇಮಾಃ ಸರ್ವಾ ವೇದವರ್ತ್ಮಾನುಗಾಮಿನಾಮ್ ।।  ೪೯೪ ।।  </div>
				<div class="verse">ವಿಭೀಷಿಕಾನಿಷೇಧಾರ್ಥಮತ್ರ ಪ್ರತಿವಿಧೀಯತೇ ।। <br />ಬಾಹ್ಯಾರ್ಥವಾದಿದೋಷೋಕ್ತಿಸ್ತತ್ರ ತಾವದಿಹೋಚ್ಯತೇ ।।  ೪೯೫ ।।  </div>
				<div class="verse">ಸ್ವಾತ್ಮಾವಭಾಸ್ಯಃ ಕುಮ್ಭಾದಿರ್ದೀಪಾದಿಶ್ಚಾಪಿ ನಾನ್ಯತಃ ।। <br />ಇತ್ಯಾದೇರ್ನ್ಯಾಯಬಾಹ್ಯತ್ವಂ ಯಥಾ ತದಭಿಧೀಯತೇ ।।  ೪೯೬ ।।  </div>
				<div class="verse">ಸ್ವಾತ್ಮಾವಭಾಸ್ಯೋ ಬಾಹ್ಯೋಽರ್ಥ ಇತ್ಯೇತದಸಮಞ್ಜಸಮ್ ।।  <br />ನಾನನ್ಯವ್ಯಞ್ಜಕತ್ವಂ ಸ್ಯಾದ್ಯಸ್ಮಾತ್ಕುಮ್ಭಾದಿವಸ್ತುನಃ ।।  ೪೯೭ ।। </div>
				<div class="verse">ತಮಸ್ಯವಸ್ಥಿತಃ ಕುಮ್ಭಃ ಸ್ವಾತ್ಮನಾ ನಾವಭಾಸತೇ ।। <br />ತದನ್ಯದೀಪಯೋಗೇ ತು ನಿಯಮೇನಾವಭಾಸತೇ ।।  ೪೯೮ ।।  </div>
				<div class="verse">ಸಂಶ್ಲಿಷ್ಟಯೋರಪಿ ತಯೋರನ್ಯತ್ವಮಿತಿ ನಿಶ್ಚಯಃ ।। <br />ಸಂಯೋಗೇ ಚ ವಿಯೋಗೇ ಚ ವಿಶೇಷಸ್ಯ ಸಮೀಕ್ಷಣಾತ್ ।।  ೪೯೯ ।।  </div>
				<div class="verse">ಅನ್ಯತ್ವಮೇವ ವಿಜ್ಞೇಯಮಾಲೋಕಘಟಯೋಸ್ತತಃ ।। <br />ರಜ್ಜುಕುಮ್ಭಾದಿವನ್ನೈಕ್ಯಂ ವಿಶೇಷಸ್ಯ ಸಮೀಕ್ಷಣಾತ್ ।।  ೫೦೦ ।।  </div>
				<div class="verse">ನನು ದೀಪಃ ಸ್ವಮಾತ್ಮಾನಂ ಸ್ವಾತ್ಮನೈವಾವಭಾಸಯನ್ ।। <br />ದೃಷ್ಟೋ ದೀಪಪ್ರಕಾಶಾರ್ಥಂ ನ ಹಿ ದೀಪಾನ್ತರಾಹೃತಿಃ ।।  ೫೦೧ ।।  </div>
				<div class="verse">ನಾವಭಾಸ್ಯತ್ವತುಲ್ಯತ್ವಾದ್ದೀಪಸ್ಯಾಪಿ ಘಟಾದಿಭಿಃ ।।  <br />ಘಟವನ್ನಾಽಽತ್ಮನಾಽಽತ್ಮಾನಂ ಪ್ರಕಾಶಯತಿ ದೀಪಕಃ ।।  ೫೦೨ ।।  </div>
				<div class="verse">ಘಟಪ್ರದೀಪಯೋಸ್ತಾವದ್ವ್ಯಙ್ಗ್ಯವ್ಯಞ್ಜಕಸಂಗತಿಃ ।। <br />ತದನ್ಯಾತ್ಮೈಕನಿರ್ಗ್ರಾಹ್ಯಾ ಪ್ರತ್ಯಕ್ಷೇಣಾನುಭೂಯತೇ ।।  ೫೦೩ ।।  </div>
				<div class="verse">ವ್ಯತಿರಿಕ್ತಾತ್ಮವಿಜ್ಞಾನವ್ಯಙ್ಗ್ಯತ್ವಂ ಘಟವನ್ನ ಸಃ ।। <br />ದೀಪೋ ವ್ಯಭಿಚರತ್ಯತ್ರ ತಚ್ಚಾಪ್ಯನುಭವಾಶ್ರಯಾತ್ ।।  ೫೦೪ ।।  </div>
				<div class="verse">ಏವಂ ಚ ಸತಿ ದೀಪಾದೇರ್ಭಿನ್ನಜಾತೀಯಚೇತನ -<br />ವ್ಯಙ್ಗ್ಯತ್ವಂ ಘಟವತ್ತಾವದವಶ್ಯಂಭಾವಿ ಗಮ್ಯತಾಮ್ ।।  ೫೦೫ ।।  </div>
				<div class="verse">ನನು ಕುಮ್ಭಾದಿವೈಧರ್ಮ್ಯಂ ಪ್ರದೀಪಸ್ಯ ಸಮೀಕ್ಷ್ಯತೇ ।। <br />ನಾಽಽತ್ಮಾಭಿವ್ಯಕ್ತಯೇ ದೀಪೋ ಹ್ಯನ್ಯಮಾಪೇಕ್ಷತೇ ಸ್ವತಃ ।।  ೫೦೬ ।।  </div>
				<div class="verse">ವ್ಯನಕ್ತಿ ನಾಽಽತ್ಮನಾಽಽತ್ಮಾನಂ ಪ್ರದೀಪೋ ಘಟವತ್ಸದಾ ।। <br />ಸ್ವತೋ ವಾ ಪರತೋ ವಾಽಸ್ಯ ವಿಶೇಷಾಭಾವಹೇತುತಃ ।।  <br />ವಿಶೇಷೇಽಸತ್ಯಸಾಧ್ವೇತದ್ಭವತೋದಾಹೃತಂ ವಚಃ ।।  ೫೦೭ ।।  </div>
				<div class="verse">ದೀಪಸ್ಯ ಘಟವದ್ಯಸ್ಮಾದ್ಭಿನ್ನವಿಜ್ಞಾನಗಮ್ಯತಾ ।। <br />ಘಟಾದ್ಯರ್ಥಾವಿಶಿಷ್ಟೈವ ಯತ್ತ್ವೇತದಭಿಧೀಯತೇ ।।  ೫೦೮ ।।  </div>
				<div class="verse">ದೀಪೋಽಯಮಾತ್ಮನಾಽಽತ್ಮಾನಂ ವ್ಯನಕ್ತೀತಿ ನ ತಚ್ಛುಭಮ್ ।। <br />ಪ್ರಾಗೂರ್ಧ್ವಂ ತದಭಿವ್ಯಕ್ತೇರ್ವಿಶೇಷಸ್ಯಾಸಮೀಕ್ಷಣಾತ್ ।।  ೫೦೯ ।।  </div>
				<div class="verse">ಪ್ರದೀಪಾಸಂನಿಧೌ ಯದ್ವತ್ಕುಮ್ಭಸ್ಯ ಪ್ರಸಮೀಕ್ಷ್ಯತೇ ।। <br />ಸಂನಿಧೌ ಚ ವಿಶೇಷೋ ನ ಪ್ರದೀಪೇ ತದ್ವದೀಕ್ಷ್ಯತೇ ।।  ೫೧೦ ।। </div>
				<div class="verse">ಆತ್ಮತ್ವಾನ್ನ ಹಿ ದೀಪಸ್ಯ ಕುಮ್ಭದೇರಿವ ಸಂನಿಧಿಃ ।। <br />ಅಸಂನಿಧಿರ್ವಾ ನ್ಯಾಯ್ಯೋಽಯಂ ಭೇದೇಽಸೌ ದ್ರವ್ಯಯೋರ್ಯತಃ ।।  ೫೧೧ ।।  </div>
				<div class="verse">ಏಕಾಗ್ನಿವ್ಯಕ್ತೇರ್ನ ಯಥಾ ದಾಹ್ಯದಗ್ಧೃತ್ವಸಂಗತಿಃ ।। <br />ದ್ವಯೋರಪಿ ಸಮಾನತ್ವಾದ್ವ್ಯಾಙ್ಗ್ಯವ್ಯಞ್ಜಕತಾ ತಥಾ ।।  ೫೧೨ ।।  </div>
				<div class="verse">ಯತ ಏವಮತೋಽಸಾಧು ಭವತೈತದುದಾಹೃತಮ್ ।। <br />ಅಭಿವ್ಯನಕ್ತಿ ದೀಪೋಽಯಮಾತ್ಮನಾಽಽತ್ಮಾನಮಸ್ವವತ್ ।।  ೫೧೩ ।।  </div>
				<div class="verse">ವಿಜ್ಞಾನಮಪಿ ತದ್ಭಿನ್ನಜಾತಿಚಿದ್ಗ್ರಾಹ್ಯಮಿಷ್ಯತಾಮ್ ।। <br />ವ್ಯಞ್ಜಕತ್ವಾವಿಶೇಷತ್ವಾದ್ರವಿಚನ್ದ್ರಪ್ರದೀಪವತ್ ।।  ೫೧೪ ।।  </div>
				<div class="verse">ಸಚೇತ್ಯತೇ ಯಥಾ ದೀಪೋ ವಿಜ್ಞಾನಮಪಿ ತತ್ತಥಾ ।। <br />ಸಂಶಯೋ ನಿಶ್ಚಯಶ್ಚಾಯಮಿತ್ಯೇತಚ್ಚಾನುಭೂತಿತಃ ।।  ೫೧೫ ।।  </div>
				<div class="verse">ಚಿದ್ವ್ಯಙ್ಗ್ಯತ್ವೇ ಚ ಬೋಧಸ್ಯ ಸಾಕ್ಷಾದವಧೃತೇ ಸತಿ ।। <br />ಕಿಂ ಗ್ರಾಹ್ಯಜ್ಞಾನಗಮ್ಯತ್ವಂ ಕಿಂವಾ ಗ್ರಾಹಕಗಮ್ಯತಾ ।।  ೫೧೬ ।।  </div>
				<div class="verse">ತತ್ರ ಸಂದಿಹ್ಯಮಾನೇಽರ್ಥೇ ಯಥಾಲೋಕಂ ವಿನಿಶ್ಚಿತಿಃ ।। <br />ಲೋಕೇ ಸಿದ್ಧಾ ಚ ದೀಪಾದೇರ್ಭಿನ್ನಗ್ರಾಹಕಗಮ್ಯತಾ ।।  ೫೧೭ ।।  </div>
				<div class="verse">ಗ್ರಾಹಕಗ್ರಹಣಗ್ರಾಹ್ಯಭಾವಾಭಾವವಿಭಾಗವಿತ್ ।। <br />ಗ್ರಹಣಾದೇಶ್ಚ ಯೋ ಭಿನ್ನಃ ಸ ಆತ್ಮೇತ್ಯವಗಮ್ಯತಾಮ್ ।।  ೫೧೮ ।।  </div>
				<div class="verse">ನನು ಜ್ಞಾನಾದಿಗಮ್ಯತ್ವೇ ಜ್ಞಾನಾದ್ಯನ್ತರಸಂಶ್ರಯಾತ್ ।। <br />ಅನವಸ್ಥೇತಿ ದುರ್ವಾರಾ ನೈಷ ದೋಷಃ ಕುತೋ ಯತಃ ।।  ೫೧೯ ।।  </div>
				<div class="verse">ಸ್ವತೋ ಹಿ ಗ್ರಾಹಕಾದೀನಾಂ ಗ್ರಾಹಕತ್ವಾದಿಸಿದ್ಧಿತಃ ।।  <br />ಗ್ರಾಹಕಾದ್ಯನ್ತರಾಪೇಕ್ಷಾ ನೈವ ಸ್ಯಾದವಿಶೇಷತಃ ।।  ೫೨೦ ।।  </div>
				<div class="verse">ಸ್ವಮಹಿಮ್ನೈವ ಚೇನ್ನ ಸ್ಯಾಹ್ರಾಹಕಾದಿ ತತೋಽನ್ಯತಃ ।। <br />ನ ಸ್ಯಾದತಿಶಯಾಭಾವಾದ್ಗ್ರಾಹಕಾದ್ಯನ್ತರಾದಪಿ ।।  ೫೨೧ ।।  </div>
				<div class="verse">ನನು ಜ್ಞಾನಸ್ಯ ತದ್ಭಿನ್ನಗ್ರಾಹಕಗ್ರಹಣೇ ಸತಿ ।। <br />ಕರಣಾನ್ತರವ್ಯಪೇಕ್ಷಾಯಾಮನವಸ್ಥಾ ಪ್ರಸಜ್ಯತೇ ।।  ೫೨೨ ।।  </div>
				<div class="verse">ನಿಯಮಾಭಾವತೋ ನಾಸಾವನವಸ್ಥಾ ಪ್ರಸಜ್ಯತೇ ।। <br />ಗ್ರಾಹ್ಯಗ್ರಾಹಕಸಂಬನ್ಧೇ ನಿಯಮೋ ನ ಹಿ ವೀಕ್ಷ್ಯತೇ ।।  ೫೨೩ ।।  </div>
				<div class="verse">ಗ್ರಾಹ್ಯಗ್ರಾಹಕಸಂಭಿನ್ನಂ ದೀಪವತ್ಕರಣಾನ್ತರಮ್ ।। <br />ಯಥಾ ಸರ್ವತ್ರ ನೈವಂ ಸ್ಯಾದ್ಗ್ರಾಹ್ಯಗ್ರಾಹಕಸಂಗತೌ ।।  ೫೨೪ ।।  </div>
				<div class="verse">ಘಟಸ್ಯ ದರ್ಶನಂ ತಾವತ್ಪ್ರದೀಪಾದಿಪುರಃಸರಮ್ ।।  <br />ಪ್ರದೀಪವೀಕ್ಷಣೇ ನೈವ ಪ್ರದೀಪಾನ್ತರಮಾರ್ಗಣಮ್ ।।  ೫೨೫ ।।  </div>
				<div class="verse">ತಸ್ಮಾನ್ನೈವಾನವಸ್ಥೇಹ ಕಥಂಚಿದಪಿ ಶಙ್ಕ್ಯತೇ ।। <br />ಕರಣದ್ವಾರಿಕಾ ನಾಪಿ ಗ್ರಾಹಕದ್ವಾರಿಕಾ ತಥಾ ।।  ೫೨೬ ।।  </div>
				<div class="verse">ಗ್ರಾಹಕಾದ್ಯತಿರೇಕೇಣ ತದ್ವಿರುದ್ಧಾತ್ಮವಸ್ತುನಃ ।।  <br />ಸದ್ಭಾವಂ ಪ್ರಾಗವೋಚಾಮ ಪ್ರತ್ಯಕ್ಷೈಕಪ್ರಮಾಣತಃ ।।  ೫೨೭ ।।  </div>
				<div class="verse">ಪ್ರತ್ಯಕ್ಷಾದನುಮಾನಾಚ್ಚ ತಥಾ ಚೈವಾಽಽಗಮಾದಪಿ ।। <br />ಗ್ರಾಹಕಾದ್ಯತಿರಿಕ್ತಶ್ಚಿತ್ಸಿದ್ಧಸ್ತತ್ಸಾಕ್ಷ್ಯತಃ ಪರಃ ।।  ೫೨೮ ।।  </div>
				<div class="verse">ಲೋಕಾಯತವಿಚಾರೇಽಪಿ ಪ್ರತ್ಯಕ್ಷೈಕಪ್ರಮಾಣತಃ ।। <br />ಸ್ವತೋಽಲುಪ್ತದೃಶೋಽಸ್ತಿತ್ವಂ ಪ್ರಾಕ್ಸಾಕ್ಷಾತ್ಪ್ರತಿಪಾದಿತಮ್ ।।  ೫೨೯ ।।  </div>
				<div class="verse">ಅನ್ತರೇಣಾಪಿ ಮಾನಾನಿ ಪ್ರಮಾತೃತ್ವಾದಿಸಾಕ್ಷಿತಃ ।। <br />ಕೂಟಸ್ಥದೃಷ್ಟೇರಸ್ತಿತ್ವಂ ಪ್ರಾಗಪಿ ಪ್ರತಿಪಾದಿತಮ್ ।।  ೫೩೦ ।।  </div>
				<div class="verse">ಬಾಹ್ಯಾರ್ಥವಾದಿನಿ ಧ್ವಸ್ತೇ ತದ್ವದ್ವಿಜ್ಞಾನವಾದ್ಯಥ ।। <br />ನನು ನಾಸ್ತ್ಯೇವ ಬಾಹ್ಯೋಽರ್ಥ ಇತಿ ಪ್ರತ್ಯವತಿಷ್ಠತೇ ।।  ೫೩೧ ।।  </div>
				<div class="verse">ನನು ನಾಸ್ತ್ಯೇವ ಬಾಹ್ಯೋಽರ್ಥೋ ಘಟದೀಪಾದಿಲಕ್ಷಣಃ ।। <br />ವಿಜ್ಞಾನವ್ಯತಿರೇಕೇಣ ತಸ್ಯಾ ಮಾನಾಸಮೀಕ್ಷಣಾತ್ ।।  ೫೩೨ ।।  </div>
				<div class="verse">ಯದ್ಧಿ ಯದ್ವ್ಯತಿರೇಕೇಣ ವಸ್ತು ನೇಹೋಪಲಭ್ಯತೇ ।। <br />ತಾವದೇವಾಸ್ತು ತದ್ವಸ್ತು ಸ್ವಪ್ನಭೂಮಿಗವಸ್ತುವತ್ ।।  ೫೩೩ ।।  </div>
				<div class="verse">ಸ್ವಪ್ನವಿಜ್ಞಾನನಿರ್ಗ್ರಾಹ್ಯಂ ಸ್ವಪ್ನಜ್ಞಾನಾತಿರೇಕತಃ ।। <br />ನಾಸ್ತಿ ವಸ್ತು ಯಥಾ ತದ್ಬಜ್ಜಾಗ್ರದ್ಬಾಹ್ಯಾರ್ಥವಸ್ತ್ವಪಿ ।।  ೫೩೪ ।। </div>
				<div class="verse">ಜಾಗ್ರತ್ಕುಮ್ಭಾದಿಕಂ ವಸ್ತು ಜಾಗ್ರಜ್ಜ್ಞಾನಾತಿರೇಕತಃ ।। <br />ನ ಸತ್ಯಂ ಗ್ರಾಹ್ಯತಃ ಸ್ವಪ್ನಜ್ಞಾನಗ್ರಾಹ್ಯಘಟಾದಿವತ್ ।।  ೫೩೫ ।।  </div>
				<div class="verse">ಏವಂ ಚ ಸತಿ ವಿಜ್ಞಾನವ್ಯತಿರೇಕೇಣ ಕುಮ್ಭವತ್ ।। <br />ಅಪಿ ಪ್ರತೀಚೋಽಸತ್ತ್ವಂ ಸ್ಯಾಜ್ಜ್ಯೋತಿಷಃ ಸ್ಥಾಸ್ರುರೂಪಿಣಃ ।।  ೫೩೬ ।।  </div>
				<div class="verse">ಬಾಹ್ಯಾರ್ಥೇಽಪಹೃತೇ ಚೈವಂ ಪ್ರದೀಪಾದೇರಸಂಭವಾತ್ ।।  <br />ದೃಷ್ಟಾನ್ತೋ ಭವತಃ ಕಃ ಸ್ಯಾತ್ಕಾಮಿತಾರ್ಥಪ್ರಸಿದ್ಧಯೇ ।।  ೫೩೭ ।।  </div>
				<div class="verse">ವಸ್ತ್ವನ್ತರಾಭ್ಯುಪಗಮಾಜ್ಜ್ಞಾನತೋ ಜ್ಞಾನವತ್ತ್ವಯಾ ।। <br />ದೃಷ್ಟಾನ್ತೋಽಸ್ತ್ಯೇವ ನೋ ಭೂಯಾನ್ನ ಚೇನ್ನ ಭವತೋಽಪ್ಯಸೌ ।।  ೫೩೮ ।।  </div>
				<div class="verse">ಧೀಮಾನಾಜ್ಜ್ಞಾನಮೇವೇದಮಭ್ಯುಪೇತ್ಯ ತತೋಽಪರಮ್ ।। <br />ಜಾಗ್ರತ್ಸ್ವಪ್ನಾದಿಕಂ ವಸ್ತು ತನ್ಮಿಥ್ಯೇತಿ ನಿಷಿಧ್ಯತೇ ।।  ೫೩೯ ।।  </div>
				<div class="verse">ಭಾವೋ ವಾ ಯದಿ ವಾಽಭಾವೋ ಜ್ಞಾನವನ್ಮಾನನಿಶ್ಚಿತಃ ।। <br />ನಾಸ್ತೀತಿ ಬ್ರುವತೋ ಲಜ್ಜಾ ಧಾರ್ಷ್ಟ್ಯಾದೇವ ನ ಜಾಯತೇ ।।  ೫೪೦ ।।  </div>
				<div class="verse">ಅಪಿ ಜ್ಞಾನಾತಿರೇಕೇಣ ಬಾಹ್ಯೋಽರ್ಥೋಽಭ್ಯುಪಗಮ್ಯತೇ ।। <br />ದೀಪಕುಮ್ಭಾದಿಕೋ ಬುದ್ಧೈರ್ಬ್ಯವಹಾರಪ್ರಸಿದ್ಧಯೇ ।।  ೫೪೧ ।।  </div>
				<div class="verse">ಸರ್ವಸ್ಯ ಜ್ಞಾನಮಾತ್ರತ್ವಾನ್ನನು ನಾಭ್ಯುಪಗಮ್ಯತೇ ।। <br />ಮಯಾ ಜ್ಞಾನಾತಿರೇಕೇಣ ತನ್ಮಾನಾಸಂಭವಾದಿಹ ।।  ೫೪೨ ।।  </div>
				<div class="verse">ಜ್ಞಾನಂ ಘಟೋ ದೀಪ ಇತಿ ಶಬ್ದಾರ್ಥಜ್ಞಾನಭಿತ್ತಯೇ ।। <br />ಅವಶ್ಯಮಭ್ಯುಪೇಯೋಽತ್ರ ಭೇದೋ ಮಾನಪ್ರಮೇಯಯೋಃ ।।  ೫೪೩ ।।  </div>
				<div class="verse">ಪ್ರಮಾಣಂ ಭವತಾ ವಾಚ್ಯಂ ಭೇದಾಭೇದತ್ವಸಿದ್ಧಯೇ ।। <br />ನಾಽಽವಯೋರ್ನಿಷ್ಪ್ರಮಾಣೋಕ್ತಂ ಯತಃ ಸಂಗಚ್ಛತೇ ಸುಧೀಃ ।।  ೫೪೪ ।।  </div>
				<div class="verse">ಮಾಮೇಯಸಂಗತಿಫಲಭಿತ್ತ್ಯಭ್ಯುಪಗಮಸ್ತ್ವಯಾ ।। <br />ಕಾರ್ಯ ಐಕ್ಯೇ ಯತೋಽಮೀಷಾಂ ವ್ಯವಹಾರೋ ನ ಸಿಧ್ಯತಿ ।।  ೫೪೫ ।।  </div>
				<div class="verse">ಉಪಾದಿತ್ಸನ್ತಿ ಮಾನಾನಿ ಹ್ಯಜ್ಞಾತಾರ್ಥೋಪಲಬ್ಧಯೇ ।। <br />ಅತೋಽಭ್ಯುಪೇಯೋಽಜ್ಞಾತೋಽರ್ಥಃ ಪ್ರಮಾಣತ್ವಪ್ರಸಿದ್ಧಯೇ ।।  ೫೪೬ ।।  </div>
				<div class="verse">ನ ಚ ಪ್ರಮಾಣತಃ ಸಿದ್ಧಿರಜ್ಞಾತತ್ವಸ್ಯ ಶಕ್ಯತೇ ।। <br />ಅನ್ಯೋನ್ಯಾಶ್ರಯತಾದೋಷಃ ಸತ್ಯೇವಂ ಪ್ರಸಜೇದ್ಯತಃ ।।  ೫೪೭ ।।  </div>
				<div class="verse">ಪ್ರಮಾಣಾಚ್ಚ ನ ತತ್ಸಿದ್ಧಿಸ್ತಸ್ಯ ಮಾನವಿರೋಧತಃ ।। <br />ಮಾನೈಶ್ಚೇದವಿರೋಧಃ ಸ್ಯಾತ್ಕುತೋಽಜ್ಞಾತತ್ವನಿಹ್ನುತಿಃ ।।  ೫೪೮ ।।  </div>
				<div class="verse">ನ ಸ್ವರೂಪೇಽಥವಾ ಸ್ವಾಂಶೇ ಮಾನಮೇಯತ್ವಸಂಭವಃ ।। <br />ಸರ್ವದಾಽತಿಶಯಾಭಾವಾದ್ಬೋಧಾಚ್ಚಾವ್ಯತಿರೇಕತಃ ।।  ೫೪೯ ।।  </div>
				<div class="verse">ಪ್ರಮಾಣಂ ಯದಿ ವಿಜ್ಞಾನಂ ಮೇಯಾ ನೀಲಾದಿರೂಪತಾ ।। <br />ಮಿಥಸ್ತಯೋರಪೇಕ್ಷಾ ಕಾ ಯತ ಉಕ್ತಂ ಪ್ರಸಿಧ್ಯತಿ ।।  ೫೫೦ ।।  </div>
				<div class="verse">ಆಕಾರತದ್ವತೋರ್ಭೇದೋ ಯದಿ ನಾಮಾಭ್ಯುಪೇಯತೇ ।।  <br />ಅಸ್ತು ಕಾಮಂ ಪ್ರಮಾಮೇಯಸಂಗತಿರ್ಗಮ್ಯತೇ ಕುತಃ ।।  ೫೫೧ ।।  </div>
				<div class="verse">ಕಾರ್ಯಾಂಶಾದ್ಯಭಿಸಂಬನ್ಧಾನ್ಮಾನಮೇಯತ್ವಸಂಗತಿಃ ।। <br />ಅನ್ಯೈವ ತು ವಿಭಿನ್ನಾತ್ಮಾ ವಸ್ತುನೋರ್ಮಾನಮೇಯಯೋಃ ।।  ೫೫೨ ।।  </div>
				<div class="verse">ಮಾನಾಂಶೋ ಯಸ್ಯ ಮೇಯಃ ಸ್ಯಾನ್ಮೇಯಾಂಶೋ ವಾ ಭವೇತ್ಪ್ರಮಾ ।। <br />ಸಂಬನ್ಧಾಭಾವತಸ್ತಸ್ಯ ಮಾನಮೇಯೌ ನ ಸಿಧ್ಯತಃ ।।  ೫೫೩ ।।  </div>
				<div class="verse">ಮಾನಮೇಯತ್ವಯೋ ರೂಪಂ ಯಸ್ಮಾನ್ನೈವೇಹ ಗಮ್ಯತೇ ।। <br />ಮಾನಮೇಯತ್ವಸಂಸಿದ್ಧಿರ್ನಾತಸ್ತತ್ರೋಪಪದ್ಯತೇ ।।  ೫೫೪ ।।  </div>
				<div class="verse">ಏಕಸ್ಮಿನ್ನಪಿ ಚೇನ್ಮಾನಮೇಯತ್ವಾದಿಪ್ರಕಲ್ಪನಾ ।। <br />ಸಾಧ್ಯಾನಾಂ ಸಾಧನೈಕತ್ವಾದಸಾಧ್ಯಾಸಾಧನಾತ್ಮನಾ ।।  ೫೫೫ ।।  </div>
				<div class="verse">ಫಲಾನಾ ಸಾಧನಾನಾಂಂ ಚಂ ಭೇದಾಭಾವೇ ಪ್ರಸಜ್ಯತೇ ।। <br />ಶಾಸ್ರೋಪದೇಶಾನರ್ಥಕ್ಯಂ ತತ್ಕರ್ತುಶ್ಚಾಪಿ ಮೂಢತಾ ।।  ೫೫೬ ।।  </div>
				<div class="verse">ವಿಜ್ಞಾನವ್ಯತಿರೇಕೇಣ ಪ್ರತಿವಾದ್ಯಾದಿವಸ್ತುನಃ ।। <br />ತ್ವದಭ್ಯುಪಗತೇರ್ಭದಃ ಸ್ಯಾತ್ಪ್ರಮಾಣಪ್ರಮೇಯಯೋಃ ।।  ೫೫೭ ।। </div>
				<div class="verse">ನ ಜ್ಞಾನಮಾತ್ರಮೇವೇದಂ ಭವತಾಽಪ್ಯಭ್ಯುಪೇಯತೇ ।। <br />ಪ್ರತಿವಾದ್ಯಾದಿಕಂ ವಸ್ತು ತಸ್ಯ ದೂಷ್ಯತ್ವಕಾರಣಾತ್ ।।  ೫೫೮ ।।  </div>
				<div class="verse">ಪ್ರತಿವಾದ್ಯಾದಿದೂಷ್ಯಸ್ಯ ನ ಸ್ವಾಂಶಾಂಶಿತ್ವಸಂಗತೌ ।। <br />ನಿರಾಕರ್ತುಮಭಿಪ್ರಾಯಃ ಸುಮೂಢಸ್ಯಾಪಿ ಜಾಯತೇ ।।  ೫೫೯ ।।  </div>
				<div class="verse">ಭಿನ್ನಗ್ರಾಹಕಸಂವೇದ್ಯಂ ಘಟದೀಪಾದಿ ಸದ್ಧ್ರುವಮ್ ।। <br />ಜಾಗ್ರದ್ಭೂಮಿಷ್ವತಸ್ತಸ್ಯ ಜಾಗ್ರತ್ಸ್ಥಪ್ರತಿವಾದಿವತ್ ।।  ೫೬೦ ।।  </div>
				<div class="verse">ಸಂತತ್ಯನ್ತರವದ್ಯದ್ವಾ ವಿಜ್ಞಾನಾನ್ತರವತ್ತಥಾ ।। <br />ಇತ್ಯೇವಮಾದಿ ಸೌಲಭ್ಯಂ ದೃಷ್ಟಾನ್ತಾನಾಮಿಹೇಷ್ಯತೇ ।।  ೫೬೧ ।।  </div>
				<div class="verse">ವಿಜ್ಞಾನವ್ಯತಿರೇಕೇಣ ನಾತೋ ವಿಜ್ಞಾನವಾದಿನಾ ।। <br />ಕೂಟಸ್ಥದೃಷ್ಟಿರಾತ್ಮೈಕೋ ನಿಷೇದ್ಧುಂ ಶಕ್ಯತೇ ಪರಃ ।।  ೫೬೨ ।।  </div>
				<div class="verse">ನನು ಸ್ವಪ್ನೇ ನ ವಸ್ತ್ವಸ್ತಿ ವಿಜ್ಞಾನವ್ಯತಿರೇಕತಃ ।। <br />ನ ಜಾಗ್ರದ್ವಸ್ತುವತ್ತತ್ಸ್ಯಾಜ್ಜ್ಞಾನಮಾತ್ರಸ್ವರೂಪತಃ ।।  ೫೬೩ ।।  </div>
				<div class="verse">ವಿಭಾಗಂ ಲಭತೇ ಜ್ಞಾನಾಜ್ಜ್ಞಾನವತ್ಸ್ವಪ್ನವಸ್ತು ಚೇತ್ ।। <br />ಸ್ವಮಹಿಮ್ನೈವ ತತ್ಸಿದ್ಧೇಃ ಕಥಂ ನಾಸ್ತೀತಿ ಭಣ್ಯತೇ ।।  ೫೬೪ ।।  </div>
				<div class="verse">ಜ್ಞಾನಸ್ಯೈವಾರ್ಥರೂಪಂ ತದ್ಬೋಧವಚ್ಚೇತ್ಪ್ರಕಲ್ಪ್ಯತೇ ।। <br />ಪರಮಾರ್ಥಸತೋಽಸತ್ತ್ವಂ ಕಿಂಮಾನಮಿತಿ ಭಣ್ಯತಾಮ್ ।।  ೫೬೫ ।।  </div>
				<div class="verse">ವಿಜ್ಞಾನವ್ಯತಿರೇಕೇಣ ನೀಲಾದಿವಿಷಯೋ ಯದಿ ।। <br />ಭಾವೋ ವಾ ಸ್ಯಾದಭಾವೋ ವಾ ಸೋಽಸ್ತ್ಯೇವೇತಿ ವಿನಿಶ್ಚಿತಿಃ ।।  ೫೬೬ ।।  </div>
				<div class="verse">ಸ್ವಪ್ನಾದೌ ಭವತೈವಾಯಂ ಜಾಗ್ರದ್ವದನುಭೂಯತೇ ।। <br />ಘಟಾದಿಜ್ಞಾನವಿಷಯಃ ಸ ಕಥಂ ನೇಷ್ಯತೇ ತ್ವಯಾ ।।  ೧೬೭ ।।  </div>
				<div class="verse">ಯದ್ವಸ್ತ್ವನುಭವಪ್ರಾಪ್ತಂ ತಚ್ಚೇನ್ನಾಸ್ತೀತಿ ಭಣ್ಯತೇ ।। <br />ಜ್ಞಾನೇಽಪಿ ಸ್ಯಾದನಾಶ್ವಾಸಸ್ತಸ್ಯಾನುಭವಸಿದ್ಧಿತಃ ।।  ೫೬೮ ।।  </div>
				<div class="verse">ಜ್ಞಾನಾದತಿಶಯೋ ಯದ್ವನ್ನಾಸ್ತೀತೀಹ ತಥೈವ ಸನ್ ।। <br />ಘಟೋಽನ್ಯೋ ಹ್ಯನುಭೂತೇಃ ಸನ್ನಾಸ್ತೀತಿ ಕಥಮುಚ್ಯತೇ ।।  ೫೬೯ ।।  </div>
				<div class="verse">ತದನ್ಯಕಾಲಾಸಂದೃಷ್ಟೇರಿತಿ ಚೇದಸದುಚ್ಯತೇ ।। <br />ಕ್ಷಣಾನ್ತರೇ ಕ್ಷಣಾದೃಷ್ಟೇರಸತ್ತ್ವಂ ವಃ ಪ್ರಸಜ್ಯತೇ ।।  ೫೭೦ ।।  </div>
				<div class="verse">ಹೇಮನ್ತೇಽನುಪಲಬ್ಧತ್ವಾದ್ಗೀಷ್ಮಧರ್ಮಾಪನಿಹನುತಿಃ ।। <br />ಪ್ರತಿಜ್ಞಾತುಮಶಕ್ಯಾ ಸ್ಯಾತ್ತಥಾ ಶೂನ್ಯತ್ವಮಾಪತೇತ್ ।।  ೫೭೧ ।।  </div>
				<div class="verse">ದೇಶಕಾಲಾದಿಗಾವಸ್ಥಾಭೇದೇನೈವಾಖಿಲಂ ಯತಃ ।। <br />ವಸ್ತು ಸಿದ್ಧಂ ಜಗತ್ಯಸ್ಮಿಂಸ್ತದಪಹನೂಯತೇ ಕಥಮ್ ।।  ೫೭೨ ।।  </div>
				<div class="verse">ವಿಜ್ಞಾನವ್ಯತಿರೇಕೇಣ ಘಟೋ ನಾಸ್ತೀತಿ ಜಲ್ಪತಃ ।। <br />ನಾಸ್ತ್ಯರ್ಥೋಽಪಿ ಕಥಂ ಜೀವೇದಸ್ತ್ಯರ್ಥವಿರಹಾದಿಹ ।।  ೫೭೩ ।।  </div>
				<div class="verse">ಅಸ್ತ್ಯರ್ಥವತ್ಸ್ವಮಾತ್ರೇಣ ನಾಭಾವೋಽಸ್ತಿ ವಿನಾ ಸತಾ ।। <br />ಯಥಾಽಸ್ತಿ ತವ ವಿಜ್ಞಾನಮೇವಂ ಕುಮ್ಭಾದ್ಯಪೀಷ್ಯತಾಮ್ ।।  ೫೭೪ ।।  </div>
				<div class="verse">ಅಸ್ತ್ಯರ್ಥವ್ಯತಿರೇಕೇ ಹಿ ನ ಕಿಂಚಿದಪಿ ಸಿಧ್ಯತಿ ।।  ೫೭೫ ।।  <br />ಅಸ್ತ್ಯರ್ಥವ್ಯತಿರೇಕೇಣ ವಿಜ್ಞಾನಾದಿ ಯದೀಷ್ಯತೇ ।। <br />ಅಬ್ರಾಹ್ಮಣಾದಿವತ್ತತ್ಸ್ಯಾದಸದೇವೇತಿ ನಿಶ್ಚಿತಿಃ ।।  ೫೭೬ ।।  </div>
				<div class="verse">ಪ್ರತಿಕ್ಷಣವಿನಾಶೀನಿ ದ್ರವ್ಯಾಣೀತ್ಯವಗಮ್ಯತಾಮ್ ।। <br />ತೇಷಾಮನ್ತೇ ವಿನಾಶಿತ್ವಾತ್ಪ್ರದೀಪಾದಿವಿನಾಶಿವತ್ ।।  ೫೭೭ ।।  </div>
				<div class="verse">ವೈಧರ್ಮ್ಯೇಣ ಚ ದೃಷ್ಟಾನ್ತಃ ಪ್ರತಿಜ್ಞಾತಾರ್ಥಸಿದ್ಧಯೇ ।। <br />ಪ್ರತಿಸಂಖ್ಯಾನಿರೋಧೋಽತ್ರ ಸರ್ವಂ ಸುಸ್ಥಂ ಭವೇತ್ತತಃ ।।  ೫೭೮ ।।  </div>
				<div class="verse">ಅನುಮಾನಪ್ರಯೋಗೇಽಸ್ಮಿನ್ಪ್ರತಿಜ್ಞಾರ್ಥಃ ಸುದುರ್ಲಭಃ ।। <br />ಆವೃತ್ತಿವೀಪ್ಸಾಸದ್ಭಾವಾತ್ಕ್ಷಣಿಕೋಕ್ತೇಃ ಪ್ರಮಾಣತಃ ।।  ೫೭೯ ।।  </div>
				<div class="verse">ಅನೇಕವ್ಯಾಪೃತಿಮತೀ ಹ್ಯಾವೃತ್ತಿರ್ಜಗತೀಕ್ಷ್ಯತೇ ।। <br />ಏಕಸ್ಮಿನ್ದೇವದತ್ತಾದೌ ಸಾ ಚ ಬೌದ್ಧಸ್ಯ ನೇಷ್ಯತೇ ।।  ೫೮೦ ।।  </div>
				<div class="verse">ನಿರ್ವ್ಯಾಪಾರಾಃ ಸರ್ವಭಾವಾಃ ಕ್ಷಣಿಕಾಶ್ಚೇತಿ ನಿಶ್ಚಿತೇಃ ।। <br />ಗತಃ ಪ್ರತ್ಯಾಗತಶ್ಚೇತಿ ಸಾಽಽವೃತ್ತಿಃ ಸ್ಯಾತ್ಸುದುರ್ಲಭಾ ।।  ೫೮೧ ।।  </div>
				<div class="verse">ನಾನಾರ್ಥವಾಚಿನಾಂ ಲೋಕ ಆಶ್ರಯಾಶ್ರಯಿಣಾಮಿಹ ।। <br />ವ್ಯಾಪ್ತಿಃ ಕ್ರಿಯಾಗುಣಾಭ್ಯಾಂ ಯಾ ಸಾ ವೀಪ್ಸೇತ್ಯಭಿಧೀಯತೇ ।।  ೫೮೨ ।।  </div>
				<div class="verse">ಯುಗಪತ್ಸಾಽಪಿ ಬೌದ್ಧಸ್ಯ ನ ಕಥಂಚನ ಯುಜ್ಯತೇ ।।  <br />ಕರ್ತೃಕ್ರಿಯಾದಿಸಾದೃಶ್ಯಾತ್ಸಾಽನ್ಯತ್ವೇಽಪೀತಿ ಚೇನ್ಮತಮ್ ।।  ೫೮೩ ।।  </div>
				<div class="verse">ಭೂಯೋಽಪಿ ಭುಞ್ಜತೇ ಗೇಹೇ ಬ್ರಾಹ್ಮಣಾ ಇತಿ ದರ್ಶನಾತ್ ।। <br />ಏತಚ್ಚಾನುಪಪನ್ನಂ ಸ್ಯಾದುಪಚಾರಪರಿಗ್ರಹಾತ್ ।।  ೫೮೪ ।।  </div>
				<div class="verse">ಮುಖ್ಯಸ್ಯಾಸಂಭವೇ ಯಸ್ಮಾದುಪಚಾರೋ ನ ಯುಜ್ಯತೇ ।। <br />ಅಭ್ಯುಪೇತಾರ್ಥಹಾನಂ ಚ ತದಭ್ಯುಪಗಮೇ ಸತಿ ।।  ೫೮೫ ।।  </div>
				<div class="verse">ಕ್ಷಣಿಕಾಃ  ಸರ್ವಸಂಸ್ಕಾರಾ ಇತ್ಯಾದ್ಯಭ್ಯುಪಗಮ್ಯತೇ ।। <br />ಕ್ಷಣಿಕಾಃ  ಸರ್ವಸಂಸ್ಕಾರಾ ಇತ್ಯಾದಿವಚನೈರಿಯಮ್ ।। <br />ವೀಪ್ಸಾ ವ್ಯಾಹನ್ಯತೇಽತಶ್ಚ ಕ್ಷಣಿಕೋಕ್ತಿರ್ನ ಯುಜ್ಯತೇ ।।  ೫೮೬ ।।  </div>
				<div class="verse">ಅಥಾಪಿ ಕ್ಷಣಿಕಾನೀತಿ ಮತ್ವರ್ಥೋಽತ್ರ ವಿವಕ್ಷ್ಯತೇ ।। <br />ಸಿದ್ಧಸಾಧ್ಯತ್ವಮೇವಂ ಸ್ಯಾದಿಷ್ಟೈವ ಕ್ಷಣಸಂಗತಿಃ ।।  ೫೮೭ ।।  </div>
				<div class="verse">ಸ್ಥಿರಸ್ಯ ವಸ್ತುನೋಽವಶ್ಯಂ ನಿಮೇಷಕ್ಷಣಲಕ್ಷಣೈಃ ।। <br />ಕಾಲಭಾಗೈರ್ಭವೇದ್ಯೋಗ ಇತಿ ನಃ ಸಿದ್ಧಸಾಧ್ಯತಾ ।।  ೫೮೮ ।।  </div>
				<div class="verse">ಕ್ಷಣಿಕಾರ್ಥಸ್ತಿರೋಭಾವ ಇತಿ ಚೇದಭಿಧೀಯತೇ ।। <br />ಅಭ್ಯುಪೇತಾರ್ಥಹಾನಿಃ ಸ್ಯಾತ್ತಥಾಽಪೀಷ್ಟಂ ನ ಸಿಧ್ಯತಿ ।।  ೫೮೯ ।।  </div>
				<div class="verse">ವ್ಯಕ್ತಧರ್ಮನಿವೃತ್ತಿರ್ಯಾ ಕಾರಣಾತ್ಮತಯೇಷ್ಯತೇ ।। <br />ಸ್ಥಿರಸ್ಯ ಧರ್ಮಿಣಃ ಸೇಹ ತಿರೋಭಾವಗಿರೋಚ್ಯತೇ ।।  ೫೯೦ ।।  </div>
				<div class="verse">ಯದ್ಯುತ್ಪನ್ನಾನಿ ನಶ್ಯನ್ತಿ ಸ್ಯಾತ್ತದಾ ಸಿದ್ಧಸಾಧ್ಯತಾ ।। <br />ಯಸ್ಮಾದಾದಿಮತಾಂ ನಾಶಃ ಸರ್ವೈರೇವಾಭ್ಯುಪೇಯತೇ ।।  ೫೯೧ ।।  </div>
				<div class="verse">ಯತೋ ಜನಿಮತಾಽವಶ್ಯಂ ವಿನಂಷ್ಟವ್ಯಂ ತದನ್ತತಃ ।। <br />ತಥಾಽಭ್ಯುಪಗತಾರ್ಥಸ್ಯ ಹಾನಿಃ ಸ್ಯಾದ್ವೋ ನ ಸಂಶಯಃ ।।  ೫೯೨ ।।  </div>
				<div class="verse">ಅಥೋತ್ಪತ್ತಿಕ್ಷಣೇ ನಾಶೋ ಭವತಾಽಭ್ಯುಪಗಮ್ಯತೇ ।। <br />ಸರ್ಗನಾಶೌ ತದೈಕಸ್ಮಿನ್ಕಾಲೇ ಪ್ರಸಜತೋ ಧ್ರುವಮ್ ।।  ೫೯೩ ।।  </div>
				<div class="verse">ತತಶ್ಚ ಕಾರ್ಯಾನುತ್ಪತ್ತಿರ್ಯದಿ ವಾ ಸರ್ವದಾಽಸ್ತಿತಾ ।। <br />ತದ್ವಿರೋಧಾವಿರೋಧಾಭ್ಯಾಂ ಧ್ರುವಂ ಪ್ರಾಪ್ನೋತ್ಯನೀಪ್ಸಿಕತಮ್ ।।  ೫೯೪ ।।  </div>
				<div class="verse">ವಿರುದ್ಧಯೋಶ್ಚ ಕ್ರಿಯಯೋರಿಷ್ಟತ್ವಾದೇಕಕರ್ತರಿ ।। <br />ಏಕಕಾಲೇ ವಿರುದ್ಧತ್ವಾತ್ಸರ್ವಲೋಕೋ ವಿರುಧ್ಯತೇ ।।  ೫೯೫ ।।  </div>
				<div class="verse">ಅಥಾಜ್ಞಾತಾನಿ ನಶ್ಯನ್ತಿ ಜಾಯಮಾನಾನಿ ವೇತಿ ಚೇತ್ ।। <br />ತಥಾಽಪ್ಯಸನ್ಪ್ರತಿಜ್ಞಾರ್ಥೋ ನ ಹ್ಯಭಾವಸ್ಯ ನಾಶಿತಾ ।।  ೫೯೬ ।।  </div>
				<div class="verse">ಕಾಽತಿಶೀತಿರಜಾತಸ್ಯ ವಿನಾಶಾಗಮನೇ ಸತಿ ।।  <br />ಪ್ರತಿಜ್ಞಾಪದಯೋಶ್ಚಾತ್ರ ವಿರೋಧಃ ಸ್ಯಾತ್ಪರಸ್ಪರಮ್ ।।  ೫೯೭ ।।  </div>
				<div class="verse">ನಶ್ಯತ್ಯುತ್ಪದ್ಯಮಾನೋಽರ್ಥ ಇತ್ಯೇತನ್ಮುಗ್ಧಭಾಷಿತಮ್ ।। <br />ಸರ್ವಲೋಕವಿರುದ್ಧತ್ವಾನ್ಮಾನೈಶ್ಚಾಪಿ ವಿರುಧ್ಯತೇ ।।  ೫೯೮ ।।  </div>
				<div class="verse">ಅಥೋತ್ಪನ್ನಸ್ಯ ನಾಶೋಽಯಂ ದ್ವಿತೀಯೇ ಸ್ಯಾತ್ಕ್ಷಣೇ ಯದಿ ।। <br />ಪ್ರತ್ಯಭಿಜ್ಞಾಮೃತೇ ನಾಯಂ ಪ್ರತಿಜ್ಞಾರ್ಥಃ ಪ್ರಸಿಧ್ಯತಿ ।।  ೫೯೯ ।।  </div>
				<div class="verse">ಯ ಏವ ಜಾಯತೇ ಕರ್ತಾ ಸ ಏವಾಯಂ ವಿನಶ್ಯತಿ ।। <br />ಕ್ಷಣದ್ವಯೇ ಯಥಾ ಸ್ಥಾಯೀ ತದ್ವದಸ್ತು ಕ್ಷಣಾನ್ತರೇ ।।  ೬೦೦ ।।  </div>
				<div class="verse">ಮತಮುತ್ಪದ್ಯತೇ ನಾಸೌ ನಾಪಿ ಸಾಕ್ಷಾದ್ವಿನಶ್ಯತಿ ।।  <br />ಆದಿಮಧ್ಯಾನ್ತಹೇತೂತ್ಥವಿಕಲ್ಪರಹಿತೋಽಪಿ ವಾ ।।  ೬೦೧ ।।  </div>
				<div class="verse">ಹೇತುಪ್ರತಿಜ್ಞಯೋಃ ಸ್ಪಷ್ಟೋ ವಿರೋಧಃ ಸ್ಯಾತ್ತಥಾ ಸತಿ ।।  ೬೦೨ ।।  <br />ಮತಮನ್ತೇ ವಿನಾಶಶ್ಚೇತ್ಕೋಽಯಮನ್ತಸ್ತ್ವಯೋಚ್ಯತೇ ।। <br />ಕ್ಷಣಸ್ಯಾನ್ತರ್ಬಹಿರ್ವೇತಿ ನ ತಥಾಽಪ್ಯುಪಪದ್ಯತೇ ।।  ೬೦೩ ।।  </div>
				<div class="verse">ಕ್ಷಣಾನ್ತಶ್ಚೇದ್ಭವೇನ್ನಾಶಃ ಕ್ಷಣಿಕತ್ವಂ ಬಿಹನ್ಯತೇ ।। <br />ಕ್ಷಣಾನ್ತರೇಽಪಿ ನಾಶೋಽಯಂ ಪೂರ್ವಾಭಾವಾನ್ನ ಯುಜ್ಯತೇ ।।  ೬೦೪ ।।  </div>
				<div class="verse">ಉತ್ತರಕ್ಷಣ್ಮಬಿಧ್ಬಸ್ತೌ ನ ಹಿ ಪೂರ್ವೋ ನಿಯುಜ್ಯತೇ ।। <br />ತಸ್ಮೋತ್ತರತ್ರಾಸದ್ಭಾಬಾದ್ಭೌವ್ಯಂ ಚ ಸ್ಯಾತ್ತಥಾ ಸತಿ ।।  ೬೦೫ ।।  </div>
				<div class="verse">ಆದಿಮಧ್ಯಾನ್ತಭಾಗತ್ವೇ ನಿರಂಶತ್ವಂ ಚ ದುರ್ಘಟಮ್ ।। <br />ಕ್ಷಣಸ್ಯ ಸಂತತೌ ಚಾಪಿ ಸಿದ್ಧಸಾಧ್ಯತ್ವಮುಚ್ಯತೇ ।।  ೬೦೬ ।।  </div>
				<div class="verse">ಅಸತಶ್ಚ ಸಮುತ್ಪತ್ತಾವನ್ತೇ ಚ ಕ್ಷಯಸಂಗತೇಃ ।। <br />ದ್ವಿರ್ವಿನಾಶಪ್ರಸಕ್ತಿಃ ಸ್ಯಾತ್ಕ್ಷಣಿಕತ್ವಂ ಚ ಹೀಯತೇ ।।  ೬೦೭ ।।  </div>
				<div class="verse">ನ ಚೇದುತ್ಪತ್ತಿರಸತೋ ನ ವಿನಾಶಃ ಸತಸ್ತಥಾ ।। <br />ಕೂಟಸ್ಥವಾದಸಕ್ತಿಃ ಸ್ಯಾನ್ಮಿಥ್ಯಾಸಂಗತಿತಸ್ತಯೋಃ ।।  ೬೦೮ ।।  </div>
				<div class="verse">ಅನ್ತ್ಯೋ ನಾಶೋ ಮಹಾಂಶ್ಚೇತ್ಸ್ಯಾನ್ನಾಶಃ ಸಾತಿಶಯೋ ಯತಃ ।। <br />ವಿಶೇಪಾಭಾವತೋ ನೈವಂ ತಸ್ಯಾನತಿಶಯತ್ವತಃ ।।  ೬೦೯ ।। </div>
				<div class="verse">ಮತ್ವರ್ಥಾನುಪಪತ್ತೇಶ್ಚ ಕ್ಷಣಿಕತ್ವಾದ್ಯಸಂಭವಃ ।। <br />ದ್ರವ್ಯತನ್ನಾಶಯೋರ್ಯಸ್ಮಾನ್ನೈವೇಹಾಸ್ತ್ಯೇಕಕಾಲತಾ ।।  ೬೧೦ ।।  </div>
				<div class="verse">ನ ಚ ನಾಶಸ್ಯ ಕಾಲೋಽಸ್ತಿ ಕ್ಷಣಮಧ್ಯೇ ತಥಾ ಬಹಿಃ ।। <br />ಕ್ಷಣಾನ್ತರಂ ಬಹಿರ್ಯಸ್ಮಾತ್ಕ್ಷಣಮಧ್ಯೇ ಧ್ರುವತ್ವತಃ ।।  ೬೧೧ ।।  </div>
				<div class="verse">ಧನ್ಯಾಸೀದಿತಿ ದೃಷ್ಟಶ್ಚೇನ್ನ ಲಕ್ಷಣವಿರೋಧತಃ ।। <br />ಲಕ್ಷಣೇ ವರ್ತಮಾನಸ್ಯ ಕಾಲಸ್ಯ ಶ್ರವಣಂ ಯತಃ ।।  ೬೧೨ ।।  </div>
				<div class="verse">ತ್ರಿಕಾಲಲಕ್ಷಣಾರ್ಥಂ ಚೇದಸ್ತೀತಿ ಯದಿ ಭಣ್ಯತೇ ।। <br />ತಾದರ್ಥ್ಯೇ ಕಾರಣಾಭಾವಾನ್ನೈತದಪ್ಯುಪಪದ್ಯತೇ ।।  ೬೧೩ ।।  </div>
				<div class="verse">ಪ್ರತ್ಯಕ್ಷೇಣ ವಿರೋಧಾಚ್ಚ ನ ಕ್ಷಣಸ್ಯ ವಿನಾಶಿತಾ ।। <br />ಪ್ರತ್ಯಕ್ಷಾನುಮಯೋರ್ನಾಪಿ ವಿರುದ್ಧಾವ್ಯಭಿಚಾರಿತಾ ।।  ೬೧೪ ।।  </div>
				<div class="verse">ಸಿದ್ಧಸಾಧ್ಯತ್ವಮಥವಾ ನಙ್ಕ್ಷ್ಯತೀತಿ ಮತಂ ಯದಿ ।। <br />ಕ್ಷಣಿಕತ್ವಸ್ಯ ಹಾನಿಃ ಸ್ಯಾತ್ಕಿಂ ನಶ್ಛಿನ್ನಂ ತಥಾ ಸತಿ ।।  ೬೧೫ ।।  </div>
				<div class="verse">ಅರ್ಥಕ್ರಿಯಾದಿಲಿಙ್ಗೇನ ವಿರೋಧಿತ್ವಾಚ್ಚ ನೇಷ್ಯತೇ ।। <br />ಕ್ಷಣಿಕಾಃ ಸರ್ವಭಾವಾಃ ಸ್ಯುರಿತಿ ಯತ್ಪ್ರಾಕ್ಸಮೀರಿತಮ್ ।।  ೬೧೬ ।। </div>
				<div class="verse">ಶಾಲ್ಯಾದ್ಯುದೂಹನಾದಿ ಸ್ಯಾದುತ್ಪಿತ್ಸೋರ್ವಾ ಜನಿಸ್ತಥಾ ।। <br />ಅರ್ಥಕ್ರಿಯಾ ನ ಮಾನಂ ವಸ್ತೇನ ಚೈವ ವಿರೋಧತಃ ।।  ೬೧೭ ।।  </div>
				<div class="verse">ಕ್ಷಣಿಕತ್ವಂ ನ ಭಾವಾನಾಂ ಕಥಂಚಿದಪಿ ಯುಜ್ಯತೇ ।। <br />ನಷ್ಟೇನ ನಶ್ಯತಾ ವಾಽಪಿ ನ ಶಾಲ್ಯಾದ್ಯಾಹೃತಿಕ್ರಿಯಾ ।।  ೬೧೮ ।।  </div>
				<div class="verse">ಸಂತ್ಯೋತ್ಪದ್ಯಮಾನೈಶ್ಚೇತ್ಫಲಹೇಕತ್ವಾತ್ಮಭಿರ್ಭವೇತ್ ।। <br />ಭಾವೈರರ್ಥಕ್ರಿಯಾ ಸರ್ವಾ ಯಥಾ ದೀಪಾದಿಭಿಸ್ತಥಾ ।।  ೬೧೯ ।।  </div>
				<div class="verse">ಉತ್ಪಿತ್ಸ್ವಜಾತಂ ಸಜ್ಜಾತಮನಷ್ಟಂ ವಾಽಭ್ಯುಪೇಯತೇ ।। <br />ನಿನಙ್ಕ್ಷು ನಶ್ಯನ್ನಷ್ಟಂ ಚ ಪ್ರತ್ಯಭಿಜ್ಞಾಮೃತೇ ಕಥಮ್ ।।  ೬೨೦ ।।  </div>
				<div class="verse">ಪ್ರಬನ್ಧೇನಾರ್ಚಿಷೋ ಧರ್ಮಾ ಧರ್ಮಿಣ್ಯಗ್ನೌ ವ್ಯವಸ್ಥಿತೇ ।। <br />ಅರ್ಥಕ್ರಿಯಾಂ ವರ್ತಮಾನಾಃ ಕುರ್ಯುರ್ಗ್ರಾಮಾದ್ಯವಾಪ್ತಿವತ್ ।।  ೬೨೧ ।।  </div>
				<div class="verse">ದೀಪಾದಿವದಸಂಭಾವ್ಯಾ ಭವತೋಽರ್ಥಕ್ರಿಯಾ ಯತಃ ।। <br />ಕ್ಷಣಿಕತ್ವೇ ನ ಸಾ ಯುಕ್ತಾ ತದ್ಧೇತುವಿರಹಾತ್ಸದಾ ।।  ೬೨೨ ।।  </div>
				<div class="verse">ನಾನುತ್ಪನ್ನಸ್ಯ ಹೇತುತ್ವಮುದಕಾದ್ಯಾಹೃತೌ ಭವೇತ್ ।। <br />ಉತ್ಪಿತ್ಸೂತ್ಪದ್ಯಮಾನಾಭ್ಯಾಮಸತ್ತ್ವಾತ್ತದ್ವದೇವ ನ ।।  ೬೨೩ ।।  </div>
				<div class="verse">ಕೂರ್ಮಲೋಮಾದಿವತ್ತದ್ವನ್ನಾಪಿ ತತ್ಸ್ಯಾದ್ವಿನಶ್ಯತಾ ।। <br />ಮ್ರಿಯಮಾಣೋ ನ ಶಕ್ನೋತಿ ಪುತ್ರಂ ಜನಯಿತುಂ ಕ್ವಚಿತ್ ।।  ೬೨೪ ।।  </div>
				<div class="verse">ಹೇತುತ್ವಂ ಲಭತೇ ನಾಪಿ ತಥೈವಾವಸ್ಥಿತಃ ಕಚಿತ್ ।। <br />ಆ ಕಾರ್ಯಾವಸಿತೇಃ ಸ್ಥಾನೇ ಸಿದ್ಧಾನ್ತಸ್ತೇ ವಿನಶ್ಯತಿ ।।  ೬೨೫ ।।  </div>
				<div class="verse">ವಿನಾಶಕ್ರಿಯಯಾ ವ್ಯಾಪ್ತಮುತ್ಪನ್ನಂ ಚೇದ್ವಿನಶ್ಯತಿ ।। <br />ಫಲಹೇತುಪ್ರಬನ್ಧೇನೇತ್ಯೇವಂ ಸುಸ್ಥಮಿದಂ ಭವೇತ್ ।।  ೬೨೬ ।।  </div>
				<div class="verse">ಸಂತಾನಾನುಪಪತ್ತೇಶ್ಚ ನೈವಮಪ್ಯುಪಪದ್ಯತೇ ।। <br />ಸಂತನೋತೀತಿ ಸಂತಾನಃ ಕರ್ತಾ ಚೇದಭಿಧೀಯತೇ ।।  ೬೨೭ ।।  </div>
				<div class="verse">ತಸ್ಯ ಚೈಕತ್ವನಾಶಿತ್ವಾತ್ಸಂತಾನೋ ನೋಪಪದ್ಯತೇ ।। <br />ನಾಪ್ಯಪಾದಾನತಃ ಮಧ್ಯೇನ್ನ ವಾಽಧಿಕರಣಾಶ್ರಯ಼ಾತ್ ।।  ೬೨೮ ।।  </div>
				<div class="verse">ತ ಚಾನ್ಯಸ್ಮಿನ್ವಿಭಕ್ತ್ಯರ್ಥೇ ಯಥೋಕ್ತೇನೈವ ಹೇತುನಾ ।।  <br />ಸಂತಾನೋ ಯದಿ ಧಾತ್ವರ್ಥೋ ಭಾವಶ್ಚೇದಭಿಧೀಯತೇ ।।  ೬೨೯ ।।  </div>
				<div class="verse">ಭವಿತಾರಮಪೇಕ್ಷ್ಯೈವ ಭಾವಃ ಸಿಧ್ಯೇನ್ನ ಸೋಽನ್ಯಥಾ ।। <br />ನ ಚಾಸೌ ಲಭ್ಯತೇ ತಾದೃಗ್ಭವಿತಾ ಹಿ ವಿನಶ್ವರಃ ।।  ೬೩೦ ।।  </div>
				<div class="verse">ನಿತ್ಯಂ ಭವಿತೃತನ್ತ್ರತ್ವಾತ್ಸಂತಾನಸ್ಯಾಪ್ಯನಿತ್ಯತಾ ।। <br />ಧಾತೂಪಸರ್ಗಯೋರರ್ಥಸ್ತ್ವತ್ಪಕ್ಷೇ ನ ಚ ಲಭ್ಯತೇ ।।  ೬೩೧ ।।  </div>
				<div class="verse">ನೈಕೀಭಾವೋ ನ ವಿಸ್ತಾರಃ ಕ್ಷಣಿಕತ್ವೇಽಸ್ತಿ ಯುಕ್ತಿಮಾನ್ ।। <br />ಅತೀತಾನಾಗತಾನಾಂ ಚ ಮಿಥಃ ಕಾಲಾಸಮಾಗಮಾತ್ ।।  ೬೩೨ ।।  </div>
				<div class="verse">ವರ್ತಮಾನಸ್ಯ ಚೈಕತ್ವಾತ್ಸಂತಾನೋ ನೋಪಪದ್ಯತೇ ।। <br />ಸಂತಾನಿಭ್ಯಶ್ಚ ಸಂತಾನೋಽಭಿನ್ನೋ ಭಿನ್ನೋಽಥವಾ ದ್ವಿಧಾ ।।  ೬೩೩ ।।  </div>
				<div class="verse">ಅಭೇದೇಽನಿತ್ಯತಾಸಕ್ತಿಃ ಸ್ಥಾಸ್ನುರ್ಭೇದೇ ಪ್ರಸಜ್ಯತೇ ।।  <br />ಕಾರ್ಯಕಾರಣಭಾವಶ್ಚ ನ ಚ ವಃ ಸ್ಯಾದಭೀಪ್ಸಿತಃ ।।  ೬೩೪ ।।  </div>
				<div class="verse">ಭಿನ್ನಾಭಿನ್ನತ್ವಪಕ್ಷೋಽಪಿ ವಿರೋಧಾನ್ನ ಚ ಯುಜ್ಯತೇ ।। <br />ಸ್ವಸಿದ್ಧಾನ್ತಸ್ಯ ಚ ಧ್ವಸ್ತಿರ್ನ ಚ ಸಂಗಚ್ಛತೇ ಜನಃ ।।  ೬೩೫ ।।  </div>
				<div class="verse">ಸಂತಾನಿನಾಂ ಸ್ವಸಂತಾನಾದ್ಭಿನ್ನಾಭಿನ್ನತ್ವಕಲ್ಪನೇ ।। <br />ವಾಚ್ಯಾ ದೋಷಾ ಯಥಾಯೋಗಂ ಸಂತಾನಾರ್ಥಾನುರೋಧತಃ  ।।  ೬೩೬ ।।  </div>
				<div class="verse">ಅವಾಚ್ಯಮಿತಿ ಪಕ್ಷಶ್ಚೇನ್ಮೈವಂ ತಸ್ಯಾಪ್ಯಸಂಭವಾತ್ ।।  <br />ಅನ್ಯಾನನ್ಯೋಭಯಾತ್ಮತ್ವಕಲ್ಪನೇ ಹ್ಯಸದೇವ ತತ್ ।।  ೬೩೭ ।।  </div>
				<div class="verse">ಅವಾಚ್ಯಂ ಯದ್ಯನನ್ಯತ್ವೇ ಹ್ಯನ್ಯತ್ವೇ್ ವಾಚ್ಯಮೇವ ತತ್ ।। <br />ಅಥಾವಾಚ್ಯ಼ಂ ತದನ್ಯತ್ವ ಇತರತ್ರಾಸ್ತು ವಾಚ್ಯತಾ ।।  ೬೩೮ ।।  </div>
				<div class="verse">ಅನ್ಯಾನನ್ಯತ್ವಯೋಶ್ಚಾತ್ರ ವಾಚ್ಯಾವಾಚ್ಯತ್ವಯೋಸ್ತಥಾ ।।  <br />ಪರಸ್ಪರವಿರೋಧಿತ್ವಾನ್ನ ಸ್ಯಾದೇಕತ್ರ ಸಂಗತಿಃ ।।  ೬೩೯ ।।  </div>
				<div class="verse">ವಾಚ್ಯಂ ವಾ ಯದಿ ವಾಽವಾಚ್ಯಂ ಕಸ್ಮಾದಿತ್ಯಭಿಧೀಯತಾಮ್ ।। <br />ಪರಬುದ್ಧೌ ಸಮಾರೋಪ್ಯಮವಶ್ಯಂ ವಸ್ತು ಚೇದ್ಭವೇತ್ ।।  ೬೪೦ ।।  </div>
				<div class="verse">ನ ಚಾವಾಚ್ಯಂ ಭವತ್ಪಕ್ಷೇ ಕಿಂಚಿದ್ವಸ್ತ್ವಭ್ಯುಪೇಯತೇ ।। <br />ವಕ್ತ್ಯಭಾವಂ ಭವಾನ್ಯತ್ರ ತತ್ರ ವಸ್ತುನಿ ಕಾ ಕಥಾ ।।  ೬೪೧ ।।  </div>
				<div class="verse">ತದ್ರೂಪಂ ಚೇದವಾಚ್ಯತ್ವಂ ಭವತಾಽಭ್ಯುಪಗಮ್ಯತೇ ।। <br />ನೈವಂ ಸಾಧಾರಣತ್ವಾತ್ಸ್ಯಾತ್ಪುದ್ಗಲಾದೇರಪೀಷ್ಯತೇ ।।  ೬೪೨ ।।  </div>
				<div class="verse">ಅತೋಽಸಾಧಾರಣಂ ವಾಚ್ಯಂ ರೂಪಂ ಸಂತಾನವಸ್ತುನಃ ।। <br />ಅಥಾವಾಚ್ಯತ್ವಮೇವಾಸ್ಯ ರೂಪಮಿತ್ಯಭಿಧೀಯತೇ ।।  ೬೪೩ ।।  </div>
				<div class="verse">ಉಕ್ತಂ ತರ್ಹಿ ತ್ವಯಾ ರೂಪಂ ಸಂತತೇರ್ಘಟರೂಪವತ್ ।।  <br />ಯದಸಾಧಾರಣಂ ಯಸ್ಯ ರೂಪಂ ತತ್ತಸ್ಯ ಭಣ್ಯತೇ ।।  ೬೪೪ ।।  </div>
				<div class="verse">ತತಶ್ಚಾವಾಚ್ಯಮಿತಿ ತೇ ಪ್ರಾಪ್ತಾ ಸ್ವೋಕ್ತಿವಿರುದ್ಧತಾ ।।  <br />ತಥಾ ಸಂತಾನವಿಚ್ಛಿನ್ನಕಲ್ಪನಾಽಪಿ ನ ಯುಜ್ಯತೇ ।।  ೬೪೫ ।।  </div>
				<div class="verse">ಸಂತಾನಸ್ಯಾವ್ಯವಚ್ಚಿತ್ತೌ ಸರ್ವದೈವ ಪ್ರಸಜ್ಯತೇ ।। <br />ಸಭಾಗಸಂತತಿಃ ಸಾ ಹಿ ನಾವಿಚ್ಛೇದಮೃತೇ ಯತಃ ।।  ೬೪೬ ।।  </div>
				<div class="verse">ಅನಿತ್ಯತ್ವಪ್ರಸಙ್ಗಾಚ್ಚ  ನ ಸತೀ ಸಂತತಿರ್ಭವೇತ್ ।।  <br />ಇತ್ಯುಕ್ತೇನ ಪ್ರಕಾರೇಣ ಸಂತಾನಾಸಂಭವೋ ಧ್ರುವಃ ।।  ೬೪೭ ।।  </div>
				<div class="verse">ಫಲಹೇತುನಿಷೇಧಾಚ್ಚನ ಯುಕ್ತಂ ಸರ್ವಥಾ ವಚಃ ।। <br />ಸಂತತ್ಯಾ ಜಾಯಮಾನೈಸ್ತೈರಿತಿ ಯದವ್ಯಹೃತಂ ಪುರಾ ।।  ೬೪೮ ।।  </div>
				<div class="verse">ಯಚ್ಚ ದೀಪಪ್ರಕಾಶಾದಿಕ್ರಿಯಾವದಿತಿ ಚೋದಿತಮ್ ।। <br />ಸಾಧ್ಯಾರ್ಥೇನ ಸಮಾನತ್ವಾತ್ತದಪ್ಯುಕ್ತಮಶೋಭನಮ್ ।।  ೬೪೯ ।।  </div>
				<div class="verse">ಅರ್ಥಕ್ರಿಯಾ ಯಥಾ ನಾಸ್ತಿ ರಥಾದೇರುಕ್ತಹೇತುತಃ ।। <br />ದೀಪಾದೇರಪಿ ನೈವಾಸಾವಸ್ತಿ ತೇನೈವ ಹೇತುನಾ ।।  ೬೫೦ ।।  </div>
				<div class="verse">ಕ್ಷಣಿಕತ್ವಾಂ ಯಥಾ ನಾಸ್ತಿ ರಥಾದೇರ್ಯೇನ ಹೇತುನಾ ।।  <br />ದೀಪಾದೇರಪಿ ತೇನೈವ ಕ್ಷಣಿಕತ್ವಾದ್ಯಸಂಭವಃ ಸ ।।  ೬೫೧ ।।  </div>
				<div class="verse">ಏಕಕಾಲೌ ಮತೌ ಯಚ್ಚ ನಾಶೋತ್ಪಾದೌ ತುಲಾನ್ತವತ್ ।। <br />ಅಹೇತುಫಲತಾಸಕ್ತೇರ್ನ ಚೈತದುಪಪದ್ಯತೇ ।।  ೬೫೨ ।।  </div>
				<div class="verse">ಜನಕವ್ಯಾಪೃತೇಃ ಪಶ್ಚಾಜ್ಜಾನ್ಯೋ ನಿಷ್ಪದ್ಯತೇಽಙ್ಕುರಃ ।। <br />ಕಾರ್ಯಕಾರಣತಾಭೇದಸ್ತಯೋಃ ಸ್ಯಾದ್ಭಿನ್ನಕಾಲತಃ ।।  ೬೫೩ ।।  </div>
				<div class="verse">ನ ಚೇತ್ಕಾರಕಭೇದೋಽತ್ರ ಕಾಲಭೇದೋಽಥವೇಕ್ಷ್ಯತೇ ।।  <br />ಕುತೋ ಹೇತುಫಲತ್ವಂ ಸ್ಯಾತ್ಸವ್ಯೇತರವಿಷಾಣವತ್ ।।  ೬೫೪ ।।  </div>
				<div class="verse">ನ ಚ ಹೇತುಫಲತ್ವಂ ಸ್ಯಾದೇಕಕಾಲೀನಯೋಸ್ತಯೋಃ ।। <br />ವೈನಾಶಿಕೇನ ಸತ್ತ್ವೇನ ತ್ವಯಾಽಭ್ಯುಪಗಮಾತ್ತಯೋಃ ।।  ೬೫೫ ।।  </div>
				<div class="verse">ನ ವಿಕಾರೋ ನ ಚಾಽಽರಭ್ಯಂ ಬೌದ್ಧ ಕಾರ್ಯಮಸಂಭವಾತ್ ।।  <br />ವಿಕಾರೇ ಸಾಂಖ್ಯಸಿದ್ಧಾನ್ತ ಆರಮ್ಭೇಽತ್ಯನ್ತಭಿನ್ನತಾ ।।  ೬೫೬ ।।  </div>
				<div class="verse">ಸತ್ತ್ವಾದ್ವಿನಿಷ್ಠಿತಾರ್ಥಶ್ಚ ಸತ್ಸ್ರೋತೋನ್ತರನಿಷ್ಠಿತಃ ।। <br />ಘಟಸ್ತಮ್ಭಾದಿವನ್ನಾಪಿ ಮೃದ್ವತ್ಪರಿಣಮೇತ್ಸ್ವಯಮ್ ।।  ೬೫೭ ।।  </div>
				<div class="verse">ನಾಪಿ ಚಾಽಽರಭತೇ ಕಾರ್ಯಂ ಪುರತಃ ಕುಮ್ಭಕಾರವತ್ ।। <br />ಅಸತ್ತ್ವಾನ್ನ ದ್ವಯಂ ತೇಽಸ್ತಿ ಸಾಖ್ಯಕಾರಣಾದಪಕ್ಷವತ್ ।।  ೬೫೮ ।।  </div>
				<div class="verse">ಇತ್ಯಾದಿದೂಷಣಾನ್ಯತ್ರ ವಕ್ತವ್ಯಾನಿ ಸಹಸ್ರಶಃ ।। <br />ನ ಚ ಪ್ರಮಾಣಸದ್ಭಾವಃ ಸರ್ವಸ್ಯ ಜ್ಞಾನಮಾತ್ರತಃ ।।  ೬೫೯ ।।  </div>
				<div class="verse">ಶೂನ್ಯತ್ವಮಪಿ ನೈವ ಸ್ಯಾದೇತಸ್ಮಾದೇವ ಕಾರಣಾತ್ ।। <br />ಅಹಂಪ್ರತ್ಯಯಗಮ್ಯತ್ವಮೇಕತ್ವಾದಾತ್ಮನೋ ನ ಚ ।।  ೬೬೦ ।।  </div>
				<div class="verse">ಅಂಶಾಶಿತ್ವೇಽಪಿ ನೈವ ಸ್ಯಾತ್ಪೂರ್ವೋಕ್ತಾದೇವ ಕಾರಣಾತ್ ।। <br />ಕ್ಷಣಭಙ್ಗೇ ಚ ಭಾವಾನಾಂ ಪ್ರತ್ಯಭಿಜ್ಞಾದ್ಯಸಂಭವಃ ।।  ೬೬೧ ।।  </div>
				<div class="verse">ಪೂರ್ವದೃಷ್ಟೇ ಪುನಃ ಸೋಽಯಮಿತಿ ಬುದ್ಧಿರ್ನ ಯುಜ್ಯತೇ ।।  ೬೬೨ ।।  <br />ಭೇದಃ ಸ ಏವಾಯಮಿತಿ ಕಾಲರೂಪಾದಿಭೇದತಃ ।। <br />ಯದಿ ನಾಮ ತಥಾಽಪ್ಯೈಕ್ಯಂ ತಯೋರನುಭವಾಶ್ರಯಾತ್ ।।  ೬೬೩ ।।  </div>
				<div class="verse">ಸಾದೃಶ್ಯಾತ್ಪ್ರತ್ಯಭಿಜ್ಞಾನಂ ಕೃತ್ತಕೇಶನಖಾದಿವತ್ ।। <br />ಇತಿ ಚೇನ್ನೈತದೇವಂ ಸ್ಯಾತ್ಸಾದೃಶ್ಯಾಸಂಭವಾತ್ತವ ।।  ೬೬೪ ।।  </div>
				<div class="verse">ಸಾದೃಶ್ಯಾಸಂಭವಶ್ಚಾಪಿ ಸರ್ವಸ್ಯ ಕ್ಷಣಿಕತ್ವತಃ ।।  <br />ನಾಪ್ಯನೇಕಾರ್ಥದರ್ಶ್ಯಸ್ತಿ ಸಾದೃಶ್ಯಂ ಸ್ಯಾದ್ಯತಸ್ತವ ।।  ೬೬೫ ।।  </div>
				<div class="verse">ಸಾದೃಶ್ಯಾನ್ನ ಚ ಕೇಶಾದೌ ಸ ಏವಾಯಮಿತೀಕ್ಷಣಮ್ ।। <br />ಕೇಶಾದಿಜಾತೇರೇಕತ್ವಾದ್ಧೀರಿಯಂ ತನ್ನಿಬನ್ಧನಾ ।।  ೬೬೬ ।।  </div>
				<div class="verse">ನ ಹಿ ಲೂನೋತ್ಥಿತೇಷ್ವೇಷು ವಿನಾ ಜಾತಿಸಮಾಶ್ರಯಮ್ ।। <br />ತ ಏವಾಮೀ ಇತಿ ಮತಿಃ ಕಸ್ಯಾಚಿದ್ವ್ಯಕ್ತಿಹೇತುಜಾ ।।  ೬೬೭ ।।  </div>
				<div class="verse">ಅಭ್ರಾನ್ತಸ್ಯ ಹಿ ಕೇಶಾದೌ ಯ಼ದಾ ಸದೃಶಧೀಸ್ತದಾ ।। <br />ಪೂರ್ವವಾಲೈರಿಮೇ ವಾಲಾಃ ಸದೃಶಾ ಇತಿ ಜಾಯತೇ ।।  ೬೬೮ ।।  </div>
				<div class="verse">ತ ಏವಾಮೀ ಇತಿ ಮತಿರ್ಜಾಯತೇ ನ ತು ಕಸ್ಯಚಿತ್ ।। <br />ಏಕಜಾತಿನಿಮಿತ್ತಾಽತಃ ಪ್ರತ್ಯಭಿಜ್ಞೇಯಮಿಷ್ಯತೇ ।।  ೬೬೯ ।। </div>
				<div class="verse">ಪ್ರತ್ಯಕ್ಷಂ ಚ ತದೇವೇದಮಿತ್ಯೇತದ್ವಸ್ತುಕರ್ಮಕಮ್ ।।  <br />ಉಲ್ಲಿಖಜ್ಜಾಯತೇ ಸಾಕ್ಷಾದತೀತೇಽಹನ್ಯಧರ್ಮಕಮ್ ।।  ೬೭೦ ।।  </div>
				<div class="verse">ಇದಮೇವ ತದೇವೇದಮಿತ್ಯೇಷೋಽನುಭವೋ ದೃಢಃ ।। <br />ಪ್ರತ್ಯಕ್ಷೋ ಬಾಧ್ಯತೇ ನಾಯಮನುಮಾನೇನ ಕೇನಚಿತ್ ।।  ೬೭೧ ।।  </div>
				<div class="verse">ಪ್ರತ್ಯಕ್ಷೇಣ ವಿರೋಧೇ ಹಿ ಲಿಙ್ಗಮಾಭಾಸತಾಂ ವ್ರಜೇತ್ ।। <br />ಯತೋಽತೋ ನಾನುಮಾನೇನ ಪ್ರತ್ಯಕ್ಷಸ್ಯಾಸ್ತಿ ಬಾಧನಮ್ ।।  ೬೭೨ ।।  </div>
				<div class="verse">ವಿಜ್ಞಾತಪೂರ್ವಕುಮ್ಭಸ್ಯ ಪುನಃ ಕುಮ್ಭಾನ್ತರೇಕ್ಷಣೇ ।। <br />ಸಾದೃಶ್ಯಪ್ರತ್ಯಯೋ ಯುಕ್ತೋ ನ ತ್ವಸೌ ಕ್ಷಣಿಕಾತ್ಮಸು ।।  ೬೭೩ ।।  </div>
				<div class="verse">ಪೂರ್ವಂ ದೃಷ್ಟ್ವಾಽಪಿ ಚೇತ್ತಿಷ್ಠೇದ್ಯಾವದಾಗಾಮಿದರ್ಶನಮ್ ।। <br />ಸಾದೃಶ್ಯಧೀಪ್ರಸಿದ್ಧ್ಯರ್ಥಮಿತ್ಯಭ್ಯುಪಗಮೇಽಪಿ ಚ ।।  ೬೭೪ ।।  </div>
				<div class="verse">ಸಿದ್ಧಾ ಸಾದೃಶ್ಯಧೀರೇವಂ ಕ್ಷಣಿಕತ್ವಂ ತು ನಸ್ಯತಿ ।। <br />ಸ್ವರೂಪಮಾತ್ರಸಂಬೋಧಿ ನಾಽಽತ್ಮನೋಽಪಿ ಕ್ಷಯೋದಯೌ ।।  ೬೭೫ ।।  </div>
				<div class="verse">ಜ್ಞಾನಂ ಪ್ರತ್ಯಭಿಜಾನಾತಿ ಧ್ವಂಸಿತ್ವಾನ್ನಾಪಿ ತಾಪರಮ್ ।। <br />ಸಾದೃಶ್ಯಕ್ಷಣಿಕತ್ವೇ ದ್ವೇ ತ್ವದಿಷ್ಟೇ ನ ಪ್ರಸಿಧ್ಯತಃ ।।  ೬೭೬ ।।  </div>
				<div class="verse">ನ ಚ ಸ್ಮೃತಿಸ್ತದೇವೇದಮಿತ್ಯೇವಮನುಭೂತಿತಃ ।। <br />ವಸ್ತೂಲ್ಲೇಖೀ ಹ್ಯನುಭವೋ ನೀಲರಕ್ತೋತ್ಪಲಾದಿವತ್ ।।  ೬೭೭ ।।  </div>
				<div class="verse">ನೀಲೋತ್ಪಲಾನುಭವವತ್ತದೇವೇದಮಿತೀಕ್ಷಣಮ್ ।। <br />ಅಪೂರ್ವಾರ್ಥಪರಿಚ್ಛೇದಾತ್ಸ್ಮೃತಿರ್ನಾತೋ ಭವೇದಿಯಮ್ ।।  ೬೭೮ ।।  </div>
				<div class="verse">ಮಿಥೋವಿಭಿನ್ನರೂಪತ್ವಾತ್ಸಾದೃಶ್ಯಂ ಚೇಹ ದುರ್ಘಟಮ್ ।। <br />ತದೇವೇದಮಿತಿ ಮತೌ ವಿಯನ್ನಕುಲಯೋರಿವ ।।  ೬೭೯ ।।  </div>
				<div class="verse">ಅಸಾಧಾರಣರೂಪೇಣ ವಿಭಿನ್ನಾನಾಂ ಪರಸ್ಪರಮ್ ।। <br />ಕ್ಷಣಾನಾಂ ಕ್ಷಣಿಕಾನಾಂ ವಃ ಸಾದೃಶ್ಯಂ ಕೇನ ಹೇತುನಾ ।।  ೬೮೦ ।।  </div>
				<div class="verse">ತೇನೇದಂ ಸದೃಶಂ ವಸ್ತು ತ್ವಿತಿ ಚಾಪಿ ನ ಯುಕ್ತಿಮಾನ್ ।। <br />ವ್ಯಪದೇಶಃ ಪದಾರ್ಥಾನಾಂ ಕ್ಷಣಿಕತ್ವಾತ್ಸ್ವಭಾವತಃ ।।  ೬೮೧ ।।  </div>
				<div class="verse">ಇದಂ ದೃಷ್ಟಮದೋಽದ್ರಾಕ್ಷಣಿತಿ ದೈವೋಪಪದ್ಯತೇ ।। <br />ವ್ಯಪದೇಶಃ ಸ್ವಭಾವೇನ ವ್ಯ಼ಪದೇಷ್ಟುರ್ವಿನಷ್ಟತಃ ।।  ೬೮೨ ।।  </div>
				<div class="verse">ವ್ಯಪದೇಶಕ್ಷಣಾಭಾವಾತ್ಪೂರ್ವದೃಷ್ಟೈವ ಸಂಕ್ಷಯಾತ್ ।। <br />ಉತ್ತರಾನಭಿಸಂಬನ್ಧಾದ್ವ್ಯಪದೇಷ್ಟುಃ ಕುತೋ ಭವೇತ್ ।।  ೬೮೩ ।।  </div>
				<div class="verse">ವ್ಯಪದೇಶೋ ವಿನಾ ಯೋಗಮತೀತಾನಾಗತಾರ್ಥಯೋಃ ।। <br />ತತ್ಸ್ಥಾಸ್ನುತ್ವಾಭ್ಯುಪಗತೌ ಕ್ಷಣಿಕತ್ವಂ ವಿನಶ್ಯತಿ ।।  ೬೮೪ ।।  </div>
				<div class="verse">ಜಾತ್ಯನ್ಧವನ್ನ ಚಾದೃಷ್ಟ್ವಾ ಕಶ್ಚಿದ್ವ್ಯಪದಿಶೇದಿಹ ।। <br />ಸಾದೃಶ್ಯಧಿಷಣಾಂ ಚೇಹ ನ ಕಶ್ಚಿತ್ಕರ್ತುಮರ್ಹತಿ ।।  ೬೮೫ ।।  </div>
				<div class="verse">ಪ್ರಮಾಣವಿರಹಾತ್ಸಿದ್ಧಾ ಸೇಯಮನ್ಧಪರಂಪರಾ ।। <br />ರಕ್ತಾಮ್ವರಾಣಾಂ ಸಿದ್ಧಾನ್ತಸ್ತಥಾಽಭ್ಯುಪಗಮಾತ್ಸ್ವಯಮ್ ।।  ೬೮೬ ।।  </div>
				<div class="verse">ನಿರೋಧಕಾಲೇ ಚಿತ್ತಸ್ಯ ವಾಸಕತ್ವಂ ನ ಯುಜ್ಯತೇ ।।  <br />ಕ್ಷಣಿಕತ್ವಾದಸಂಬನ್ಧಾತ್ಸಂತಾನಾನ್ತರಬುದ್ಧಿವತ್ ।।  ೬೮೭ ।।  </div>
				<div class="verse">ಅಕೃತಾಭ್ಯಾಗಮೋ ದೋಷಃ ಕೃತನಾಶಶ್ಚ ತೇ ಭವೇತ್ ।। <br />ತಸ್ಮಾದ್ಯಃ ಕರ್ಮಣಾಂ ಕರ್ತಾ ಸ ಭುಙ್ಕೇ ಕರ್ಮಣಃ ಫಲಮ್ ।।  ೬೮೮ ।।  </div>
				<div class="verse">ಯಸ್ಮಿನ್ನೇವ ತು ವಿಜ್ಞಾನ ಆಹಿತಾ ಕರ್ಮವಾಸನಾ ।। <br />ಫಲಂ ತತ್ರೈವ ಸಂತಾನೇ ಕಾರ್ಪಾಸೇ ರಕ್ತತಾ ಯಥಾ ।।  ೬೮೯ ।।  </div>
				<div class="verse">ಇತ್ಯಸ್ಮಿನ್ನಪಿ ಸಿದ್ಧಾನ್ತೇ ಪ್ರಸಙ್ಗೋ ನ ನಿವರ್ತತೇ ।। <br />ಸಂತಾನಿವ್ಯತಿರೇಕೇಣ ಯಸ್ಮಾನ್ನೈವ ಸ ವಿದ್ಯತೇ ।।  ೬೯೦ ।।  </div>
				<div class="verse">ಸಂತಾನಿನಸ್ತು ಸಂಸ್ಕಾರಾ ವಿದ್ಯನ್ತೇ ಪರಮಾರ್ಥತಃ ।। <br />ಮಿಥಶ್ಚಾಸಂಗತೇಸ್ತೇಷಾಮತೋ ದೋಷಾನ್ನ ಮುಚ್ಯತೇ ।।  ೬೯೧ ।।  </div>
				<div class="verse">ಮಾನಾಭಾವಾನ್ನ ಚೇದಿಷ್ಟಾ ಸಂತತಿರ್ಯೇಹ ಕಲ್ಪಿತಾ ।। <br />ದೋಷೋಕ್ತಿಮಾತ್ರತಸ್ತರ್ಹಿ ನ ಪಕ್ಷಃ ಸಿದ್ಧಿಮಶ್ನುತೇ ।।  ೬೯೨ ।।  </div>
				<div class="verse">ಕಾರ್ಪಾಸಬೀಜಸಂಸ್ಥೈವ ಯೋಕ್ತಾ ರಕ್ತಾದಿವಾಸನಾ ।। <br />ಸ್ವಾಕಾರಕಾರ್ಯಕೃತ್ಸೈವ ನ ಕಾರ್ಯಂ ಕಾರ್ಯಕೃನ್ಮತಮ್ ।।  ೬೯೩ ।।  </div>
				<div class="verse">ಮಿಥಃ ಕ್ಷಣಾನಾಂ ಸಂಬನ್ಧಃ ಶೃಙ್ಗಲಾಕಟಕಾದಿವತ್ ।।  <br />ಸಾದೃಶ್ಯವ್ಯಪದೇಶಾದಿ ಸರ್ವಂ ಸುಸ್ಥಂ ಭವೇತ್ತತಃ ।।  ೬೯೪ ।।  </div>
				<div class="verse">ಇತ್ಯೇವಂ ಚೇನ್ನ ತದ್ಯುಕ್ತಂ ಕ್ಷಣಿಕತ್ವಸ್ಯ ಹಾನಿತಃ ।।  <br />ಕ್ಷಣತ್ರಯಸ್ಯ ಸಂವ್ಯಾಪ್ತೇಃ ಶೃಙ್ಗಲಾಕಟಕಾದಿವತ್ ।।  ೬೯೫ ।।  </div>
				<div class="verse">ಮಮ ತವೇತ್ಯವಚ್ಛೇದವ್ಯವಹಾರಶ್ಚ ತ್ರುಟ್ಯಾತಿ ।। <br />ಸಂಬನ್ಧಾಭಾವತಸ್ತೇಷಾಂ ಕ್ಷಣಾನಾಮಪರಸ್ಪರಮ್ ।।  ೬೯೬ ।।  </div>
				<div class="verse">ಜ್ಞಾನಸ್ಯ ಚ ವಿಶುದ್ಧಸ್ಯ ಸ್ವಸಂವಿನ್ಮಾತ್ರರೂಪಿಣಃ ।। <br />ಅನ್ಯಸ್ಯ ತಾದೃಶೋಽಭಾವಾತ್ಕುತೋ ದುಃಖಾದಿಸಪ್ಲುತಿಃ ।।  ೬೯೭ ।।  </div>
				<div class="verse">ನ ಚಾನೇಕಸ್ವಭಾವಾಂಶವತ್ತ್ವಂ ಜ್ಞಾನಸ್ಯ ಸಂಮತಮ್ ।। <br />ಸ್ವಚ್ಛೈಕರೂಪತಸ್ತಸ್ಯ ದಾಡಿಮಾದಿಫಲಂ ಯಥಾ ।।  ೬೯೮ ।।  </div>
				<div class="verse">ಪ್ರಮೇಯತ್ವಾನುಭೂತೇಶ್ಚ ನ ವಿಜ್ಞಾನಾಂಶತಾ ತಥಾ ।। <br />ಅನಿತ್ಯದುಃಖಶೂನ್ಯಾದೇಃ ಪೃಥುಬುಧ್ನಾದಿರೂಪವತ್ ।।  ೬೯೯ ।।  </div>
				<div class="verse">ಜ್ಞಾನಮಾತ್ರಮಿದಂ ಸರ್ವಂ ನ ಜ್ಞೇಯಂ ವಿದ್ಯತೇ ಪೃಥಕ್ ।। <br />ಸ್ವಪ್ನಾದಿಜ್ಞಾನದೃಷ್ಟಾನ್ತಾತ್ಪ್ರತ್ಯಯತ್ವಾದಿಹೇತುತಃ ।।  ೭೦೦ ।।  </div>
				<div class="verse">ಪ್ರತಿಜ್ಞಾಹೇತುದೃಷ್ಟಾನ್ತಭೇದಸ್ತಾವತ್ಪರಸ್ಪರಮ್ ।। <br />ಜ್ಞಾನಮಾತ್ರಸ್ವಭಾವತ್ವಾದ್ಭವತಾ ನಾಭ್ಯುಪೇಯತೇ ।।  ೭೦೧ ।।  </div>
				<div class="verse">ಪಕ್ಷಶ್ಚಾಯಂ ಪ್ರಮಾಣೇನ ಪ್ರತ್ಯಕ್ಷೇಣ ವಿರುಧ್ಯತೇ ।। <br />ಶರೀರಾದ್ದೇಶಭೇದೇನ ಭಾಸನ್ತೇಽರ್ಥಾ ಘಟಾದಯಃ ।।  ೭೦೨ ।।  </div>
				<div class="verse">ಅಭ್ರಾನ್ತಂ ಚೇನ್ದ್ರಿಯಜ್ಞಾನಂ ತೇಷು ಚೈವೋಪಜಾಯತೇ ।। <br />ಭಿನ್ನಾಭಿನ್ನವಿಕಲ್ಪಾರ್ಹಂ ತ್ವತ್ಪ್ರತ್ಯಕ್ಷಂ ಚ ನೇಷ್ಯತೇ ।।  ೭೦೩ ।।  </div>
				<div class="verse">ದೂರೇ ಸ್ಥಿತಂ ಪ್ರಪಶ್ಯಾಮಿ ಯನ್ನ ದೃಷ್ಟಮಿದಂ ತಥಾ ।। <br />ಏವಂಪ್ರಕಾರಂ ಪ್ರತ್ಯಕ್ಷಂ ಸ್ವಸಂವೇದ್ಯಂ ನ ಬಾಧ್ಯತೇ ।।  ೭೦೪ ।।  </div>
				<div class="verse">ದುಃಖಾದ್ಯಾತ್ಮಕಮೇವೇದಂ ವಿಜ್ಞಾನಂ ಚೇತ್ತ್ವಯೋಚ್ಯತೇ ।। <br />ತದ್ವಿಯೋಗಾದ್ವಿಶುದ್ಧಂ ತದಿತಿ ವಃ ಕಲ್ಪನಾ ಕಥಮ್ ।।  ೭೦೫ ।।  </div>
				<div class="verse">ಯತಃ ಸಂಯೋನಿನಿರ್ಮುಕ್ತೌ ವಸ್ತು ಶುದ್ಧಮಿಹೇಷ್ಯತೇ ।। <br />ಸ್ವರೂಪಸ್ಯ ತು ನಿರ್ಮುಕ್ತೌ ಕಿಮನ್ಯದವಶಿಷ್ಯತೇ ।।  ೭೦೬ ।।  </div>
				<div class="verse">ಸ್ವಾಭಾವಿಕಗುಣಧ್ವಸ್ತೌ ರಾಗಾದ್ಯಾಗನ್ತುಕಾತ್ಮತಾ ।।  <br />ದೃಷ್ಟಾ ಪುಷ್ಪೇಷ್ವಿತಿ ವಚೋ ಯಚ್ಚಾಪಿ ಸಮುದಾಹೃತಮ್ ।।  ೭೦೭ ।।  </div>
				<div class="verse">ಸಮ್ಯಙ್ನಿರಸ್ತಂ ತತ್ಪೂರ್ವಂ ವಿಯೋಗಾಚ್ಚಾಪಿ ಲಿಙ್ಗತಃ ।। <br />ಸಂಯೋಗಪೂರ್ವತಾ ತಸ್ಯ ಲಿಙ್ಗಯತೇ ಮೇಷಯೋರಿವ ।।  ೭೦೮ ।।  </div>
				<div class="verse">ದ್ರವ್ಯಾನ್ತರಾಚ್ಛಾದನಾದ್ವಾ ಸಹಜಸ್ಯಾಪ್ಯನೀಕ್ಷಣಮ್ ।। <br />ತದ್ದ್ರವ್ಯಸಂಕ್ಷಯೇ ಯಸ್ಮಾತ್ಪೂರ್ವವತ್ಸಹಜೇಕ್ಷಣಮ್ ।।  ೭೦೯ ।।  </div>
				<div class="verse">ಗ್ರಾಹ್ಯಗ್ರಾಹಕರೂಪೇಣ ಯಚ್ಚಾಪಿ ಮಲಕಲ್ಪನಮ್ ।। <br />ಅನ್ಯಸಂಸರ್ಗ್ಯಭಾವಾತ್ತತ್ತುಷಕಣ್ಡನವದ್ವೃಥಾ ।।  ೭೧೦ ।।  </div>
				<div class="verse">ಫಲಾಶ್ರಯಸ್ವ ಚಾಭಾವಾನ್ನಿರ್ವಾಣಾದಿ ಸ್ವಲಕ್ಷಣಮ್ ।। <br />ಫಲಂ ಚ ಘಟತೇ ನೇಹ ಯುಕ್ತಿಭಿಃ ಶಾಕ್ಯಪುಙ್ಗವೇ ।।  ೭೧೧ ।।  </div>
				<div class="verse">ಶಲ್ಯವಿದ್ಧಸ್ಯ ತಚ್ಛಲ್ಯನಿಷ್ಕರ್ಷೋತ್ಥಂ ಸುಖಂ ಫಲಮ್ ।। <br />ಶಲ್ಯವಿದ್ಧಮೃತೌ ಕಸ್ಯ ಫಲಂ ಸ್ಯಾದಿತಿ ಕಥ್ಯತಾಮ್ ।।  ೭೧೨ ।।  </div>
				<div class="verse">ನ ಸಂಯೋಗೋ ವಿಯೋಗೋ ವಾ ಯಸ್ಯ ಕೇನಚಿದಿಷ್ಯತೇ ।। <br />ವಿನಾಶತಃ ಸ್ವತಸ್ತಸ್ಯ ಕೀದೃಶೀ ಫಲಸಂಗತಿಃ ।।  ೭೧೩ ।।  </div>
				<div class="verse">ಭವತ್ಪಕ್ಷೇಽಪಿ ತುಲ್ಯಂ ಚೇನ್ನಾವಿದ್ಯಾಮಾತ್ರಹೇತುತಃ ।। <br />ಕಾರಕಾದಿವಿಭಾಗಸ್ಯ ವಸ್ತು ಪೂರ್ಣಂ ಸ್ವತೋ ಯತಃ ।।  ೭೧೪ ।।  </div>
				<div class="verse">ಪುರುಷಾರ್ಥಾತ್ಮಕಂ ವಸ್ತು ಕೂಟಸ್ಥಂ ತತ್ಸ್ವತೋ ಯತಃ ।। <br />ಅವಿದ್ಯಯಾ ತಥಾಭೂತಂ ತದ್ಧ್ವಸ್ತೌ ಕಿಮಪೇಕ್ಷತೇ ।।  ೭೧೫ ।।  </div>
				<div class="verse">ಅನುಮಾನೇನ ತಾದೃಕ್ಷಂ ವಸ್ತು ಪ್ರಾಕಪ್ರತಿಪಾದಿತಮ್ ।। <br />ನ ಚಾನುಮಾನೇ ದೋಷೋಽಪಿ ತತ್ರ ಕಶ್ಚಿದ್ವಿಭಾವ್ಯತೇ ।।  ೭೧೬ ।।  </div>
				<div class="verse">ಸಹೋಪಲಮ್ಭಸಂಸ್ಕಾರಾತ್ಪುನರ್ಧೀರ್ಯೈಕದರ್ಶನಾತ್ ।। <br />ಸಾಽನುಮಾ ಸಂಭವಸ್ತತ್ರ ವ್ಯಭಿಚಾರಸ್ಯ ಚೇನ್ನ ಹಿ ।।  ೭೧೭ ।।  </div>
				<div class="verse">ನನು ಚಾವ್ಯಭಿಚಾರ್ಯೇವ ಸಂಬನ್ಧೋ ಗಮಕೋ ಭವೇತ್ ।। <br />ಸಹೋಪಲಮ್ಭಮಾತ್ರೇಣ ನ ಯತಃ ಪಿತೃಸೂನುವತ್ ।।  ೭೧೮ ।।  </div>
				<div class="verse">ಅಸ್ತ್ವೇವಂ ಶಙ್ಕ್ಯತೇ ನೋ ಚೇದ್ವ್ಯಭಿಚಾರಃ ಸ್ವಗೋಚರೇ ।। <br />ಪ್ರಾರ್ಥ್ಯತೇ ವ್ಯಭಿಚಾರೋ ಹಿ ಜಾತಾಶಙ್ಕೇ ನ ಗೋಚರೇ ।।  ೭೧೯ ।।  </div>
				<div class="verse">ಸಹೋಪಲಮ್ಭಮಾತ್ರೇಣ ಸಾ ತು ಸರ್ವತ್ರ ಜಾಯತೇ ।। <br />ಧಿಯೋ ನೋ ವಿಷಯೇ ಶಙ್ಕಾ ವ್ಯಭಿಚಾರಾನುಸಾರಿಣೀ ।।  ೭೨೦ ।।  </div>
				<div class="verse">ತದಾಶಙ್ಕಾನಿವೃತ್ತ್ಯರ್ಥಮತಃ ಕಾರ್ಯಂ ಪ್ರಯತ್ನತಃ ।। <br />ಸಾಧ್ಯಾಭಾವೇನ ತದ್ಧೇತೋರಭಾವಪರಿಮಾರ್ಗಣಮ್ ।।  ೭೨೧ ।।  </div>
				<div class="verse">ಸಾಧ್ಯಾಭಾವೇ ಕಥಂ ಹೇತೋರಭಾವ ಇತಿ ಕಥ್ಯತಾಮ್ ।। <br />ಜ್ಞಾನಲಕ್ಷಣಸಂಪ್ರಾಪ್ತಾವಥವಾಽಪ್ಯವಿಶೇಷತಃ ।।  ೭೨೨ ।। </div>
				<div class="verse">ಯದಿ ಮಾಲಕ್ಷಣಾಪ್ತಸ್ಯ ಸಾಧ್ಯಾಭಾವಾದಿ ಭಣ್ಯತೇ ।। <br />ತದಾ ಭ್ರಾಷ್ಟ್ರಾದ್ಯದೂರಸ್ಥೇ ಸಾಧ್ಯಾಭಾವಾದಿ ಸಜ್ಜತೇ ।।  ೭೨೩ ।।  </div>
				<div class="verse">ಪ್ರತ್ಯಕ್ಷಗೋಚರೇ ಸಾಧ್ಯ಼ಾಭಾವಶ್ಚೇತ್ಪ್ರತಿಪಾದ್ಯತೇ ।। <br />ಪ್ರತ್ಯಕ್ಷೇಣೈವ ಸಿದ್ಧತ್ವಾದನುಮೈವಂ ವೃಥಾ ಭವೇತ್ ।।  ೭೨೪ ।।  </div>
				<div class="verse">ಅಧಿತ್ಯಕಾದೌ ದೇಶೇ ತು ಹ್ಯುಪಲಬ್ಧೇರಸಂಭವಾತ್ ।। <br />ಮಾ ಭೂದಗ್ನ್ಯಾದ್ಯಭಾವೇಽಪಿ ಕದಾಚಿದ್ಧೂಮಸಂಭವಃ ।।  ೭೨೫ ।।  </div>
				<div class="verse">ಯದ್ಯೇವಮನ್ವಯೋಽಪ್ಯತ್ರ ನೈವ ಪ್ರಾಪ್ನೋತಿ ತತ್ಕಥಮ್ ।। <br />ಅನ್ಯತ್ರ ಯದಿ ನಾಮ ಸ್ಯಾದ್ಧೂಮಭಾವೇಽಗ್ನಿಭಾವತಾ ।।  ೭೨೬ ।।  </div>
				<div class="verse">ದರ್ಶನಾದಸ್ತು ಸಾ ಕಾಮಂ ದರ್ಶನಾಧೀನಸಿದ್ಧಿತಃ ।। <br />ಅಧಿತ್ಯಕಾದೌ ದೇಶೇ ತು ಯಾವತ್ಸಾಕ್ಷಾನ್ನ ದರ್ಶನಾಮ್ ।।  ೭೨೭ ।।  </div>
				<div class="verse">ತಾವನ್ನಾವಸಿತುಂ ಶಕ್ಯಂ ಭವಿತವ್ಯಮಿಹಾಗ್ನಿನಾ ।। <br />ಇತಿ ಧೂಮೋಪಲಮ್ಭತ್ವಾದ್ಧಾಷ್ಟ್ರಧೂಮೋಪಲಮ್ಭವತ್ ।।  ೭೨೮ ।।  </div>
				<div class="verse">ಇದಂ ತಾವದ್ವದತ್ವತ್ರ ಲಿಙ್ಗಲಕ್ಷಣತತ್ತ್ವವಿತ್ ।। <br />ಧೂಮಾದಿಲಿಙ್ಗೇನೇಹಾರ್ಥೋ ಭವತಾ ಕೋಽನುಮೀಯತೇ ।।  ೭೨೯ ।।  </div>
				<div class="verse">ನಾಗ್ನಿಸ್ತಸ್ಯ ಪ್ರಸಿದ್ಧತ್ವಾನ್ನಾಪಿ ದೇಶಃ ಪ್ರಸಿದ್ಧಿತಃ ।। <br />ನ ಚ ಸಂಬನ್ಧಮಾತ್ರಂ ಸ್ಯಾದ್ಯಥೋಕ್ತಾದೇವ ಕಾರಣಾತ್ ।।  ೭೩೦ ।।  </div>
				<div class="verse">ತಸ್ಮಾನ್ನೈವಾನುಮಾ ನಾಮ ಮಾನಂ ಯುಕ್ತಿಮದಿಷ್ಯತೇ ।। <br />ಮೇಯಾಭಾವಾದಿತಿ ಪ್ರಾಪ್ತಾವತ್ರ ಪ್ರತಿವಿಧೀಯತೇ ।।  ೭೩೧ ।।  </div>
				<div class="verse">ಸಹೋಪಲಬ್ಧಿಸಂಸ್ಕಾರವಶಾದ್ಧೂಮಾದಿದರ್ಶನಾತ್ ।।  <br />ಅಗ್ನ್ಯಾದೌ ವಿಪ್ರಕೃಷ್ಟೇಽರ್ಥೇ ನಿಶ್ತಿತಾ ಜಾಯತೇ ಮತಿಃ ।।  ೭೩೨ ।।  </div>
				<div class="verse">ಲಿಙ್ಗಾತ್ತಾವದಿದಂ ಜ್ಞಾನಂ ಜಾತಂ ಬಾಧಕವರ್ಜಿತಮ್ ।। <br />ಉತ್ಪನ್ನತ್ವಾತ್ತದುತ್ಪನ್ನಂ ನಾನುತ್ಪನ್ನಂ ಕಥಂಚನ ।।  ೭೩೩ ।।  </div>
				<div class="verse">ಜಾತಂ ಕಿಮವಿನಾಭಾವಸಂಬನ್ಧೇನೇದಮೀದೃಶಮ್ ।। <br />ಕಿಂವಾ ನೇತಿ ಪರೀಕ್ಷೇಯಂ ಜಾತತ್ವಾತ್ಸ್ಯಾದಪಾರ್ಥಿಕಾ ।।  ೭೩೪ ।।  </div>
				<div class="verse">ಸರ್ವಥಾ ಫಲವಜ್ಜ್ಞಾನಂ ಜಾತತ್ವಾನ್ನ ತದನ್ಯಥಾ ।। <br />ತಸ್ಮಾತ್ಪ್ರತ್ಯಕ್ಷವತ್ಕಿಂಚಿದ್ವ್ಯಭಿಚಾರಕೃದ಼ಞ್ಜಸಾ ।।  ೭೩೫ ।।  </div>
				<div class="verse">ಯಾವನ್ನೇಕ್ಷಾಮಹೇ ತಾವನ್ನಾಪ್ರಮಾಣಮಿತೀರ್ಯತೇ ।। <br />ತದಪಹ್ನವಮಾನಸ್ಯ ತವಾತ್ಯನ್ತಮಸಂಭವಾತ್ ।।  ೭೩೬ ।।  </div>
				<div class="verse">ಅತ್ರಾಽಽಹ ಯದಿ ವಿಜ್ಞಾನಜನ್ಮಮಾತ್ರಾತ್ಪ್ರಸಿಧ್ಯತಿ ।। <br />ಪ್ರತಿಜ್ಞಾಮಾತ್ರತಃ ಸಿದ್ಧೇರ್ವೃಥಾ ಸ್ಯಾದ್ಧೇತುಕೀರ್ತನಮ್ ।।  ೭೩೭ ।।  </div>
				<div class="verse">ಬಾಢಮೇವಂ ಭವೇದೇತದಾಶಙ್ಕಾಕಾರಣಂ ನ ಚೇತ್ ।। <br />ಕಿಂಚಿತ್ತತ್ರೋಪಲಭ್ಯೇತ ಹ್ಯನವದ್ಯಂ ಭವೇದ್ವಚಃ ।।  ೭೩೮ ।।  </div>
				<div class="verse">ಪುರುಷಾದಿನಿಮಿತ್ತಸ್ತು ಜಾಯತೇ ಯತ್ರ ಸಂಶಯಃ ।। <br />ಅನ್ವಯವ್ಯತಿರೇಕಾಭ್ಯಾಂ ಹೇತೋಃ ಸ್ಯಾತ್ತತ್ರ ನಿಶ್ಚಯಃ ।।  ೭೩೯ ।।  </div>
				<div class="verse">ಉತ್ಪನ್ನ ಏವ ಜ್ಞಾನೇಽತಸ್ತತ್ಸಂದೇಹನಿವೃತ್ತಯೇ ।। <br />ಅನ್ವಯವ್ಯತಿರೇಕೌ ಸ್ತೋ ನ ತಾಭ್ಯಾಮನುಮೇಯಧೀಃ ।।  ೭೪೦ ।।  </div>
				<div class="verse">ಸಂದೇಹನಿರ್ಣಯಾದನ್ಯತ್ಸ್ವಭಾವಾದಿ ಯದುಚ್ಯತೇ ।। <br />ತಸ್ಯಾನುಮಿತ್ಯನಙ್ಗತ್ವಾತ್ಪ್ರಾಪ್ತಂ ತತ್ತುಷಕಣ್ಡನಮ್ ।।  ೭೪೧ ।।  </div>
				<div class="verse">ಅವಿನಾಭಾವಸಿದ್ಧ್ಯರ್ಥಂ ನನ್ವಿದಂ ವರ್ಣ್ಯತೇ ತ್ರಯಮ್ ।। <br />ತ್ರಿಷ್ವೇವ ತ್ವವಿನಾಭಾವಾದ್ಭದ್ರಂ ತೈರಪಿ ಕೀರ್ತಿತಮ್ ।।  ೭೪೨ ।।  </div>
				<div class="verse">ಸ್ವಭಾವಾದವಿನಾಭಾವೇ ಸ್ಯಾದೌಷ್ಣ್ಯಸ್ಯಾಗ್ನಿಲಿಙ್ಗತಾ ।। <br />ಸ್ವಭಾವೋಽಥಾವಿನಾಭಾವಾತ್ಕಾರ್ಯೇ ಪ್ರಾಪ್ತಾ ಸ್ವಭಾವತಾ ।।  ೭೪೩ ।।  </div>
				<div class="verse">ಔಷ್ಣ್ಯಸ್ವಭಾವೋ ದೃಷ್ಟೋಽಗ್ನಿಸ್ತಸ್ಯಾನ್ಯತ್ರಾಽಪಿ ದರ್ಶನಾತ್ ।। <br />ಕ್ಷಿತಿತೋಯಾಗ್ನಿಮರುತಾಂ ದೃಷ್ಟಾ ಸ್ಪರ್ಶಸ್ವಭಾವತಾ ।।  ೭೪೪ ।।  </div>
				<div class="verse">ಮತಂ ಚೇದಸ್ವಭಾವೋಽಸೌ ಯೋ ನೈಕಾರ್ಥಪ್ರವೃತ್ತಿಮಾನ್ ।। <br />ಧವಾದಾವಪಿ ತದ್ವೃತ್ತೇರ್ವೃಕ್ಷಾತ್ಮಾ ಶಿಂಶಪಾ ನ ಹಿ ।।  ೭೪೫ ।।  </div>
				<div class="verse">ಶಿಂಶಪಾ ವೃಕ್ಷ ಏವೇತಿ ಹ್ಯವಿನಾಭಾವಕಾರಣಾತ್ ।।  <br />ಕ್ಷಣಿಕತ್ವಂ ನ ಭಾವಾನಾಂ ಸ್ವಭಾವಃ ಸ್ಯಾತ್ತಥಾ  ಸತಿ ।।  ೭೪೬ ।। </div>
				<div class="verse">ತಸ್ಯಾನೇಕಾರ್ಥಶಾಯಿತ್ವಾದಹೇತುತ್ವಂ ಪ್ರಸಜ್ಯತೇ ।।  ೭೪೭ ।। <br />ಕ್ಷಣಿಕತ್ವಂ ಯದೈಕಸ್ಯ ತದಾಽಸಾಧಾರಣಾತ್ಮತಾ ।। <br />ಹೇತೋಃ ಸಾಧಾರಣಾತ್ಮತ್ವಂ ಯದಾಽನೇಕಸ್ಯ ತನ್ಮತಮ್ ।।  ೭೪೮ ।।  </div>
				<div class="verse">ಅಗ್ನೇರ್ಧೂಮಾಚ್ಚ ಧೂಮಸ್ಯ ಕಾರ್ಯತ್ವಸ್ಯ ಸಮೀಕ್ಷಣಾತ್ ।। <br />ಅನೈಕಾನ್ತಿಕತಾ ಹೇತೋಃ ಕಾರ್ಯತ್ವಸ್ಯೇಹ ಸಜ್ಜತೇ ।।  ೭೪೯ ।।  </div>
				<div class="verse">ಯದಿ ನಾಮ ಸದಾ ಸ್ಪರ್ಶೋ ವಾಯ್ವಾದಾವಪಿ ವರ್ತತೇ ।।  ೭೫೦ ।।  <br />ನೈತಾವತಾ ಭವೇಲ್ಲೋಕೇ ಗೌರಸ್ಪರ್ಶಸ್ವಭಾವಿಕಾ ।। <br />ಭುವೋ ಹಿ ಸ್ಪರ್ಶವತ್ತ್ವಸ್ಯ ಲೋಕೇಽಸ್ಮಿನ್ಸುಪ್ರಸಿದ್ಧಿತಃ ।।  ೭೫೧ ।।  </div>
				<div class="verse">ಕಿಂಚಾಪ್ಯವ್ಯಭಿಚಾರೇಣ ಸ್ವಭಾವತ್ವಂ ವಿವಕ್ಷತಃ ।। <br />ಸ್ವಭಾವಾನ್ನೈವ ಸಂಸಿಧ್ಯೇದ್ವಸ್ತುನೋಽವ್ಯಭಿಚಾರಿತಾ ।।  ೭೫೨ ।।  </div>
				<div class="verse">ತ್ರಿಷ್ವೇವ ತ್ವವಿನಾಭಾವಾದಿತಿ ಯದ್ಧರ್ಮಕೀರ್ತಿನಾ ।। <br />ಪ್ರತ್ಯಜ್ಞಾಯಿ ಪ್ರತಿಜ್ಞೇಯಂ ಹೀಯೇತಾಸೌ ನ ಸಂಶಯಃ ।।  ೭೫೩ ।।  </div>
				<div class="verse">ತಥೈವಾವ್ಯಭಿಚಾರೇಣ ಸ್ವಭಾವತ್ವಂ ವಿವಕ್ಷತಃ ।। <br />ಪುರೈವಾವ್ಯಭಿಚಾರಸ್ಯ ಸಂಸಿದ್ಧೇಃ ಕಿಂ ತತೋಽಪರಮ್ ।। <br />ಸ್ವಭಾವಹೇತುನಾ ಸಾಧ್ಯಂ ವದಂ ಯತ್ತೇ ವಿವಕ್ಷಿತಮ್ ।।  ೭೫೪ ।।  </div>
				<div class="verse">ಅಗ್ನೇಶ್ಚಾವ್ಯಭಿಚಾರಿತ್ವಾತ್ಕಾರ್ಯಸ್ಯಾಪಿ ಸ್ವಭಾವತಾ ।। <br />ಧೂಮಸ್ಯಾಽಽಪ್ನೋತಿ ಭೇದೋ ವಾ ದ್ವಯೋರ್ಹೇತ್ವೋರ್ನಿವರ್ತತೇ ।।  ೭೫೫ ।।  </div>
				<div class="verse">ಕಾರ್ಯತ್ವೇಽಪಿ ಚ ಧೂಮಾದೇರ್ನ ಸೋಂಽಶೋಽನುಮಿತೌ ಮತಃ ।। <br />ವ್ಯಭಿಚಾರಾಚ್ಛರಾಚ್ಛೃಙ್ಗಾಚ್ಛರಸ್ಯೋತ್ಪತ್ತಿರೀಕ್ಷ್ಯತೇ ।।  ೭೫೬ ।।  </div>
				<div class="verse">ಕಾರ್ಯತ್ವಾನ್ನೈವ ಧೂಮಾದಿರೇತಿ ನಿಶ್ಚಯಹೇತುತಾಮ್ ।। <br />ವ್ಯಭಿಚಾರಹೇತ್ವಸದ್ಭಾವಾದಗ್ನೇರ್ಹೇತುತ್ವಮೇತ್ಯಸೌ ।।  ೭೫೭ ।।  </div>
				<div class="verse">ಅನೇಕಕಾರಣಂ ಕಾರ್ಯಂ ಯಸ್ಮಾದ್ದೃಷ್ಟಂ ಶರಾದಿಕಮ್ ।। <br />ತಸ್ಮಾದವ್ಯಭಿಚಾರೇಣ ಕಾರ್ಯಮಪ್ಯೇತಿ ಹೇತುತಾಮ್ ।।  ೭೫೮ ।।  </div>
				<div class="verse">ಅಪೇಕ್ಷಾಽಪ್ಯತ್ರ ಲಿಙ್ಗೋಕ್ತೇಃ ಕಾರ್ಯಾದೌ ನೈವ ಜಾಯತೇ ।। <br />ಅಕಾರ್ಯಶ್ಚಾಸ್ವಭಾವಶ್ಚ ನಾಲಿಙ್ಗಂ ಕೃತ್ತಿಕೋದಯಃ ।।  ೭೫೯ ।।  </div>
				<div class="verse">ಕೃತ್ತಿಕಾತ್ವಾದಿತಿ ಹ್ಯುಕ್ತೇರ್ನೈವ ಕಾರ್ಯಸ್ವಭಾವಯೋಃ ।। <br />ಅಪೇಕ್ಷಾ ಜಾಯತೇ ಕಿಂತು ಹ್ಯನ್ವಯೇತರಮಾತ್ರತಃ ।।  ೭೬೦ ।।  </div>
				<div class="verse">ಅಕಾರ್ಯತ್ವಾಸ್ವಭಾವತ್ವಾದವಿನಾಭಾವಮಾತ್ರತಃ ।। <br />ಉದಯಃ ಕಾರ್ತಿಕೋ ಲಿಙ್ಗಂ ಪ್ರತ್ಯಾಸತ್ತೇರ್ಭವೇದ್ಧ್ರುವಮ್ ।।  ೭೬೧ ।।  </div>
				<div class="verse">ರೌಹಿಣಸ್ಯೋದಯಸ್ಯಾತೋ ನ ಸ್ವಭಾವಾದ್ಯಪೇಕ್ಷತೇ ।। <br />ಯತೋಽತೋ ನ ಸ್ವಭಾವಾದೇರ್ಹೇತುತ್ವಮುಪಪದ್ಯತೇ ।।  ೭೬೨ ।।  </div>
				<div class="verse">ನಾಽಽತ್ಮನಿ ಸ್ಯಾತ್ಸ್ವಶಬ್ದೋಽತ್ರ ವಿರುದ್ಧಾ ಸ್ವಾತ್ಮನಿ ಕ್ರಿಯಾ ।। <br />ಕಾರ್ಯಸ್ಯಾಪಿ ಸ್ವಭಾವತ್ವಂ ಭವೇದಾತ್ಮೀಯವಾಚಕೇ ।।  ೭೬೩ ।। </div>
				<div class="verse">ಕಿಮಾತ್ಮೈವ ಸ್ವಶಬ್ದೇನ ಕಿಂ ವೇಹಾಽಽತ್ಮೀಯ ಉಚ್ಯತೇ ।। <br />ಸ್ವಭಾವ ಆತ್ಮನೋ ಭಾವ ಇತಿ ಚೇದ್ಭವತೋ ಮತಮ್ ।।  ೭೬೪ ।।  </div>
				<div class="verse">ಸ್ವ ಏವಾಽಽತ್ಮಾ ಸ್ವಭಾವಶ್ಚೇತ್ತದಾಽನ್ಯಸ್ಯ ಹ್ಯಸಂಭವಾತ್ ।। <br />ವ್ಯತಿರಿಕ್ತಸ್ಯ ಮೇಯಸ್ಯ ಸ್ಯಾದಾತ್ಮೈವಾಽಽತ್ಮನೋಽನುಮಾ ।। <br />ತಥಾಚ ಪಕ್ಷಹೇತ್ವಾದೇರನನ್ಯತ್ವಂ ಪ್ರಸಜ್ಯತೇ ।।  ೭೬೫ ।।  </div>
				<div class="verse">ಅಥ ಸ್ವಸ್ಯ ಸ್ವಭಾವಶ್ಚೇದಾತ್ಮೀಯೋಽರ್ಥೋ ವಿವಕ್ಷಿತಃ ।। <br />ಆತ್ಮೀಯಃ ಶಿಖಿನೋ ಧೂಮಸ್ತಸ್ಯಾಪಿ ಸ್ಯಾತ್ಸ್ವಭಾವತಾ ।।  ೭೬೬ ।।  </div>
				<div class="verse">ಸಂವಿತ್ತಿಭಾವಯೋರ್ಭೇದೋ ಯಥೈವಂ ತದಭಾವಯೋಃ ।। <br />ನ ಭೇದೋಽನುಪಲಬ್ಧಿರ್ವೋ ನಾತೋ ಲಿಙ್ಗಂ ಕಥಂಚನ ।।  ೭೬೭ ।।  </div>
				<div class="verse">ಏವಂ ಲೌಕಿಕತಾದಾತ್ಮ್ಯತದುತ್ಪತ್ತೀ ಪ್ರತೀರಿತಮ್ ।। <br />ಅಥ ಸ್ವಪ್ರಕ್ರಿಯಾಕ್ಲೃಪ್ತಂ ಸ್ವಭಾವಾದಿ ಪರೀಕ್ಷ್ಯತೇ ।।  ೭೬೮ ।।  </div>
				<div class="verse">ಅನ್ಯಾಪೋಹನಪಕ್ಷೇಽಪಿ ಶಬ್ದವ್ಯಾವೃತ್ತಿಭೇದತಃ ।। <br />ನ ಹೇತೋಃ ಸ್ಯಾತ್ಸ್ವಭಾವತ್ವಂ ಕ್ರಿಯಾತ್ವಂ ಚ ನ ವಿದ್ಯತೇ ।।  ೭೬೯ ।।  </div>
				<div class="verse">ವೃಕ್ಷೋಽಯಂ ಶಿಂಶಪೇತ್ಯತ್ರ ತ್ವತೃಕ್ಷಾರ್ಥವಿವಿಕ್ತಕಮ್ ।। <br />ವೃಕ್ಷವ್ಯಕ್ತಿಷು ಸರ್ವತ್ರ ರೂಪಮಸ್ತಿ ಕಿಲೇದೃಶಮ್ ।। <br />ಅಶಿಂಶಪಾವಿವಿಕ್ತಂ ಚ ತದ್ವದೇವಾಭಿಧೀಯತೇ ।।  ೭೭೦ ।।  </div>
				<div class="verse">ತತ್ರಾವೃಕ್ಷವಿವಿಕ್ತೇಽರ್ಥೇ ಸಂಕೇತೋ ವೃಕ್ಷಸಂಜ್ಞಯಾ ।। <br />ಅಶಿಂಶಪಾವಿವಿಕ್ತೇ ಚ ಸಂಕೇತಃ ಶಿಂಶಪೇತಿ ಚ ।।  ೭೭೧ ।।  </div>
				<div class="verse">ವೃಕ್ಷೋಽಯಂ ಶಿಂಶಪೇಯಂ ಚ ಭವೇದ್ವ್ಯವಹೃತಿಸ್ತತಃ ।।  <br />ಶಬ್ದಾರ್ಥಾರೋಪಣೇನೈವ ಸವಿಕಲ್ಪಧಿಯೋ ಜನಿಃ ।।  ೭೭೨ ।।  </div>
				<div class="verse">ಶಬ್ದಾರ್ಥಾಪೋಹಯೋರ್ಲಿಙ್ಗೇ ಜ್ಞೇಯಾ ಗಮಕಗಮ್ಯತಾ ।। <br />ಸ್ವಭಾವಕಾರ್ಯೇ ಲಿಙ್ಗೇ ಸ್ತಃ ಸ್ವಾಭಾವ್ಯಾದಿ ಚ ಲಿಙ್ಗ್ಯತೇ ।।  ೭೭೩ ।।  </div>
				<div class="verse">ನ ತತ್ರ ತಾವದ್ವಿಜ್ಞಾನಂ ತದ್ಗ್ರಾಹ್ಯೇಽಸ್ತೀಹ ವಸ್ತುನಿ ।।  <br />ಸ್ವಭಾವೋ ವಾಽಥವಾ ಕಾರ್ಯಂ ವಿಕಲ್ಪೋಽಯಂ ಮತೋ ಯತಃ ।।  ೭೭೪ ।।  </div>
				<div class="verse">ನ ವಸ್ತುಸ್ಪೃಗ್ವಿಕಲ್ಪತ್ವಾಚ್ಛಬ್ದಾಲಮ್ಬನಮಾತ್ರತಃ ।। <br />ಶಬ್ದಾಃ ಸನ್ತಃ ಕಥಂ ತೇಽರ್ಥಾ ಹ್ಯರ್ಹನ್ತಿ ಭವಿತುಂ ಕ್ವಚಿತ್ ।।  ೭೭೫ ।।  </div>
				<div class="verse">ಸ್ವಭಾವಕಾರ್ಯತಾಸಿದ್ಧಿರನುಮಾನಸಮಾಶ್ರಯಾತ್ ।। <br />ತಾಭ್ಯಾಂ ಚಾಪ್ಯನುಮಾಸಿದ್ಧಿರೇವಮನ್ಯೋನ್ಯಸಂಶ್ರಯಃ ।।  ೭೭೬ ।।  </div>
				<div class="verse">ಅಶಿಂಶಪಾನಿವೃತ್ತಿರ್ಹಿ ನ ಸ್ವಭಾವೋ ಭವೇದ್ಯತಃ ।। <br />ಅವೃಕ್ಷಾಪೋಹರೂಪಸ್ಯ ತಯೋರತ್ಯನ್ತಭೇದತಃ ।।  ೭೭೭ ।।  </div>
				<div class="verse">ಅಪ್ಯಧೂಮನಿವೃತ್ತಿಶ್ಚಾನಗ್ನಿವ್ಯಾವೃತ್ತಿರೂಪಿಣಃ ।। <br />ನ ಕಾರ್ಯಂ ಸ್ಯಾತ್ಸ್ವಭಾವೋ ವಾ ತಯೋರತ್ಯನ್ತಭೇದತಃ ।। <br />ತದ್ವ್ಯಕ್ತೇರಗ್ನಿಕಾರ್ಯತ್ವಾನ್ನ ಸಾ ಕಾರ್ಯಂ ಭವೇದತಃ ।।  ೭೭೮ ।।  </div>
				<div class="verse">ಅಥಾನ್ಯಾಪೋಹವದ್ವಸ್ತು ಗಮ್ಯಂ ಗಮಕಮೇವ ಚ ।। <br />ವಕ್ತವ್ಯಂ ತತ್ರ ಕಿಂ ಮಾನಮದೃಷ್ಟೌ ನ ತ್ರಿರೂಪತಾ ।।  ೭೭೯ ।।  </div>
				<div class="verse">ಅಶಿಂಶಪಾನಿವೃತ್ತ್ಯಾತ್ಮರೂಪಂ ವಸ್ತ್ವೇ ಚೇನ್ಮತಮ್ ।। <br />ಅವೃಕ್ಷಾಪೋಹರೂಪಂ ಚ ತಯೋರ್ಗಮಕಗಮ್ಯತಾ ।।  ೭೮೦ ।।  </div>
				<div class="verse">ಅಶಿಂಶಪಾನಿವೃತ್ಯಾತ್ಮ ಸ್ವಭಾವಾದ್ಗಮಕಂ ಭವೇತ್ ।। <br />ಅವೃಕ್ಷಾತ್ಮನಿವೃತ್ತ್ಯಾತ್ಮ ಗಮ್ಯಂ ಚ ಸ್ಯಾತ್ತದೇವ ತು ।।  ೭೮೧ ।।  </div>
				<div class="verse">ಸ್ವಪಕ್ಷಸಿದ್ಧಯೇಽಪ್ಯೇವಂ ಕ್ಲಿಶ್ಯತೋಽಪಿ ನ ಸಿಧ್ಯತಿ ।।  <br />ಪಕ್ಷೋಽಯಂ ಬುದ್ಧಭಕ್ತಸ್ಯ ಯಥಾ ತದಭಿಧೀಯತೇ ।।  ೭೮೨ ।।  </div>
				<div class="verse">ಅಶಿಂಶಪಾನಿವೃತ್ತಿರ್ವಃ ಕುತೋಽಜ್ಞಾಯಿ ಪ್ರಮಾಣತಃ ।।  ೭೮೩ ।। <br />ಪ್ರತ್ಯಕ್ಷೇಣ ನ ತಾವತ್ಸಾ ತಸ್ಯ ಸದ್ವಸ್ತುಮಾನತಃ ।। <br />ಲಿಙ್ಗಾನ್ತರಸ್ಯ ಚಾಭಾವಾನ್ನಾಪಿ ಲಿಙ್ಗಾತ್ಪ್ರಸಿಧ್ಯತಿ ।।  ೭೮೪ ।।  </div>
				<div class="verse">ಉಪಲಪ್ಸ್ಯಾಮಹೇ ಶಬ್ದಾದೇವೈನಾಮಿತಿ ಚೇನ್ಮತಮ್ ।। <br />ಅನಾದಿಮದ್ವ್ಯವಹೃತೇಃ ಸಂಬನ್ಧಸ್ಯ ಚ ಸಿದ್ಧಿತಃಸ ।।  ।।  ೭೮೫ ।।  </div>
				<div class="verse">ಕಿಂಮಾನಪೂರ್ವಕೋಽಸ್ಯಾರ್ಥಸಂಬನ್ಧ ಇತಿ ನೋಚ್ಯತೇ ।। <br />ಸಿಧ್ಯತ್ಯೇವಂ ಭವತ್ಪಕ್ಷೋ ದೋಷೋಽಪಿ ಸ್ಯಾದನೀಪ್ಸಿತಃ ।।  ೭೮೬ ।।  </div>
				<div class="verse">ಏವಂ ಯತೋಽಭ್ಯುಪಗತೌ ಲಿಙ್ಗಂ ಸ್ಯಾಚ್ಛಬ್ದ ಏವ ತು ।। <br />ನ ಸ್ವಭಾವೋಽಥವಾ ಕಾರ್ಯಂ ಪ್ರತಿಜ್ಞಾ ಚ ಮೃಷಾ ಭವೇತ್ ।।  ೭೮೭ ।।  </div>
				<div class="verse">ತ್ರಿಷ್ವೇವ ತ್ವವಿನಾಭಾವಾದಿತಿ ಯೋಕ್ತಾ ಪ್ರಯತ್ನತಃ ।। <br />ಪ್ರತಿಜ್ಞಾರ್ಥಸ್ಯ ಸಂತ್ಯಾಗೋ ನ ಯುಕ್ತಃ ಶಾಕ್ಯಭಿಕ್ಷುಭಿಃ ।।  ೭೮೮ ।।  </div>
				<div class="verse">ನನು ಚಾಶಿಂಶಪಾದ್ಯರ್ಥವಿವಿಕ್ತೋಽರ್ಥಃ ಪ್ರತೀಯತೇ ।। <br />ಶಬ್ದಾದೇವ ತು ತಜ್ಜ್ಞಾನಾದವೃಕ್ಷಾರ್ಥಮತಿರ್ಭವೇತ್ ।।  ೭೮೯ ।।  </div>
				<div class="verse">ಅಶಿಂಶಪಾನಿವೃತ್ತಿರ್ಯಾ ಕಾಽಸಾವಿಹ ಭವನ್ಮತಾ ।। <br />ನಾಭಾವೋಽಸೌ ಯತೋಽಭಾವೋ ಮತೋ ವೋಽನುಪಲಬ್ಧಿತಃ ।।  ೭೯೦ ।।  </div>
				<div class="verse">ಶಿಂಶಪಾನುಪಲಬ್ಧಿಶ್ಚೇದನ್ಯವ್ಯಾವೃತ್ತಿರೂಪತಃ ।। <br />ತತೋಽಭಾವಾತ್ತಥಾ ಸಿದ್ಧೋಽವೃಕ್ಷಾಭಾವೋಽಪಿ ಸರ್ವದಾ ।।  ೭೯೧ ।।  </div>
				<div class="verse">ಉಪಲಬ್ಧ್ಯಭಾವತೋ ನೈವಂ ಯಥಾ ತದಭಿಧೀಯತೇ ।। <br />ಕೋಽಭಾವಾನುಪಲಬ್ಧ್ಯೋರ್ವೋ ಭೇದಃ ಸ್ಯಾದಿತಿ ಕಥ್ಯತಾಮ್ ।।  ೭೯೨ ।।  </div>
				<div class="verse">ನನೂಪಲಬ್ಧ್ಯಭಾವೋ ಯೋಽನುಪಲಬ್ಧಿಃ ಸ ಉಚ್ಯತೇ ।। <br />ಭಾವಾಭಾವಸ್ತ್ವಭಾವೋಽಪಿ ಪ್ರಸಿದ್ಧಂ ಜಗತಿ ದ್ವಯಮ್ ।।  ೭೯೩ ।।  </div>
				<div class="verse">ಸತ್ಯಮೇವಂ ತಥಾಽಪ್ಯತ್ರ ಪ್ರಷ್ಟವ್ಯಮವಶಿಷ್ಟತೇ ।। <br />ಕಿಂಚೋಪಲಬ್ಧ್ಯಭಾವೇನ ಸಾ ಸಿದ್ಧಾ ಕಿಂ ತತೋಽನ್ಯತಃ ।।  ೭೯೪ ।।  </div>
				<div class="verse">ಘಟಾಭಾವಂ ಘಟೋ ಯದ್ವದ್ಧಟಾಭಾವತ್ವಕಾರಣಾತ್ ।। <br />ಮಿನೋತಿ ನಾಽಽತ್ಮನೋಽಭಾವಮುಪಲಬ್ಧಿಸ್ತಥೈವ ಚ ।।  ೭೯೫ ।।  </div>
				<div class="verse">ಮಾಭಾವಸ್ಯಾಪ್ಯಭಾವೇಽಸ್ಮಿನ್ಸಂಸಿದ್ಧೇರನುಭೂತಿತಃ ।। <br />ಸೈವಾತೋಽನುಪಲಬ್ಧ್ಯುಕ್ತ್ಯಾ ಭವದ್ಭಿರುಪವರ್ಣ್ಯತೇ ।।  ೭೯೬ ।।  </div>
				<div class="verse">ಭಾವಾಭಾವೋಽಪಿ ಕಿಂಚಾತಃ ಶೃಣ್ವತೋ ಯದ್ಭವಿಷ್ಯತಿ ।।  ೭೯೭ ।।  <br />ಉಪಲಬ್ಧ್ಯಾ ವಿನಾಽಭಾವಾದ್ಯದ್ಯಭಾವಃ ಪ್ರಸಿಧ್ಯತಿ ।। <br />ತದೋಪಲಬ್ಧ್ಯಭಾವೋಽಸೌ ಯೋ ಭಾವೋ ಭವತೋಚ್ಯತೇ ।।  ೭೯೮ ।।  </div>
				<div class="verse">ಯದಿ ತದ್ವ್ಯತಿರೇಕೇಣ ತದಾ ವಕ್ತವ್ಯಮೇವ ತೇ ।।  <br />ಕಿಂಭೂತಂ ತೇ ತದಾ ಚಿತ್ತಮಭಾವಪ್ರಸಮೀಕ್ಷಣೇ ।।  ೭೯೯ ।।  </div>
				<div class="verse">ಉಪಲಬ್ಧ್ಯಭಾವಂ ಮುಕ್ತ್ವೇಹ ನಾನ್ಯಾದೃಕ್ಚಿತ್ತಮೀಕ್ಷ್ಯತೇ ।। <br />ಕಿಂಚೋಪಲಬ್ಧಿತಃ ಸರ್ವಸಿದ್ಧಿಮಾಪ್ನೋತಿ ನಾನ್ಯಥಾ ।।  ೮೦೦ ।।  </div>
				<div class="verse">ನ ತಾದಾತ್ಮ್ಯತದುತ್ಪತ್ತೀ ಮಿಥೋಽಯೋಗಾದಪೋಹಯೋಃ ।। <br />ನ ಸ್ವಲಕ್ಷಣಯೋಸ್ತದ್ವನ್ನಾಪ್ಯಪೋಹವತೋಸ್ತಯೋಃ ।।  ೮೦೧ ।।  </div>
				<div class="verse">ನಾಸತ್ಸದ್ವ್ಯತಿರೇಕೇಣ ನಾಸತಾ ಚ ಸದನ್ವಿತಮ್ ।।  <br />ಸತಿ ನಾಸದಭಾವೋಽಪಿ ಹ್ಯುಕ್ತಂ ತಾದಾತ್ಮ್ಯಮಾಗಮಾತ್ ।।  ೮೦೨ ।।  </div>
				<div class="verse">ಯಥಾಽಸತ್ಸತಿ ಸಂವಿತ್ತೌ ಸದಪ್ಯೇವಂ ಪ್ರತೀಯತಾಮ್ ।। <br />ತದೇತದಿತಿ ಚ ಸ್ಪಷ್ಟಂ ಶ್ರುತಿರೈಕಾತ್ಮ್ಯಮಬ್ರವೀತ್ ।।  ೮೦೩ ।।  </div>
				<div class="verse">ನ ಚ ಭೇದಮನಾಶ್ರಿತ್ಯ ಸ್ವಭಾವಾದಿ ಪ್ರಸಿಧ್ಯತಿ ।।  <br />ಯೋಗಸ್ಯ ಭೇದನಿಷ್ಠತ್ವಾನ್ನ ಚ ಭೇದಃ ಪುರೋಕ್ತಿತಃ ।।  ೮೦೪ ।।  </div>
				<div class="verse">ಸ್ರಜಿ ಸರ್ಪಾದಿಕಃ ಕ್ಲೃಪ್ತೋ ನಾಭಿನ್ನೋ ಭಿನ್ನ ಏವ ವಾ ।। <br />ಯಥೋಕ್ತನ್ಯಾಯಮಾರ್ಗೇಣ ಸ್ವಭಾವಾದಿ ತತಃ ಕುತಃ ।।  ೮೦೫ ।।  </div>
				<div class="verse">ಏವಮಾಗಮತಃ ಸಿದ್ಧ ಐಕಾತ್ಮ್ಯೇಽನುಭವಾಶ್ರಯಾತ್ ।।  <br />ನಾನ್ಯಸಿದ್ಧಾನ್ತಸಂಸಿದ್ಧಿರ್ಲಭ್ಯುತೇ ಸರ್ವತಾರ್ಕಿಕೈಃ ।।  ೮೦೬ ।।  </div>
				<div class="verse">ಸ್ವೋಕ್ತ್ಯೈವಾಹ್ನುತೇಃ ಕೃತ್ಸ್ನವಸ್ತುನೋಽತೋ ನ ಯತ್ಯತೇ ।। <br />ನಿರಾಚಿಕೀರ್ಷಯಾ ಶೂನ್ಯವಾದಿನೋಽವಿಷಯತ್ವತಃ ।।  ೮೦೭ ।।  </div>
				<div class="verse">ನ ಮೃತ್ಯವಃ ಸ್ವಭಾವೋಽಸ್ಯ ಕಾರ್ಯಾಣಿ ಕರಣಾನಿ ಚ ।।  <br />ಕುತಸ್ತದಿತಿ ಚೇದಾಹ ಸ ವಾ ಇತಿ ಪರಾ ಶ್ರುತಿಃ ।।  ೮೦೮ ।।  </div>
				<div class="verse">ಸ್ವಪ್ನೋ ಭೂತ್ವಾ ಯಥಾಽತ್ಯೇತಿ ಮೃತ್ಯೋ ರೂಪಾಣ್ಯಸಙ್ಗತಃ ।। <br />ಆತ್ಮೈಕಸ್ಮಿನ್ನಪಿ ತನೌ ಮ್ರಿಯಮಾಣಸ್ತಥೈವ ಸಃ ।।  ೮೦೯ ।।  </div>
				<div class="verse">ಶರೀರಮಿತಿ ವಾಕ್ಯೇನ ಜಾಯಮಾನವಿಶೇಷಣಮ್ ।। <br />ಕ್ರಿಯತೇ ನ ಸ್ವತಸ್ತಸ್ಯ ಜನ್ಮಾದ್ಯೈಃ ಸಂಗತಿರ್ಯತಃ ।।  ೮೧೦ ।।  </div>
				<div class="verse">ಮೋಹಾಲ್ಲಿಙ್ಗಾತ್ಮನೋತ್ಕ್ರಾನ್ತಃ ಶ್ರುತಕರ್ಮಾನುರೂಪತಃ ।। <br />ಮಿಥ್ಯಾಭಿಮಾನತೋ ದೇಹಂ ಯದಾಽಽತ್ಮೇತ್ಯಭಿಮನ್ಯತೇ ।।  ೮೧೧ ।।  </div>
				<div class="verse">ದೇಹಂ ಸಂಪದ್ಯಮಾನೋಽಜಸ್ತದಾಽಽತ್ಮಾ ಜಾಯತೇ ಖವತ್ ।।  <br />ಘಟಾದಿಜನ್ಮನಾ ತದ್ವತ್ತನ್ನಾಶೇ ಮ್ರಿಯತೇಽಮರಃ ।।  ೮೧೨ ।।  </div>
				<div class="verse">ಸಂಪದ್ಯಮಾನ ಏವಾಽಽತ್ಮಾ ಜಾಯತೇ ಮ್ರಿಯತೇ ಯತಃ ।।  <br />ನ ತತ್ಪೂರ್ವಂ ತದೂರ್ಧ್ವಂ ವಾ ತೇನ ವಾ ಅವಧಾರಣಮ್ ।।  ೮೧೩ ।।  </div>
				<div class="verse">ಪಾಪ್ಮೇತಿ ದೇಹಸಂಬನ್ಧಹೇತುಮಾತ್ರಮಿಹೋಚ್ಯತೇ ।। <br />ಆ ವಿರಿಞ್ಚಾತ್ತಥಾಽಽ ಸ್ಥಾಣೋಃ ಸರ್ವಂ ಕರ್ಮಾತ ಉಚ್ಯತೇ ।।  ೮೧೪ ।।  </div>
				<div class="verse">ಬ್ರಹ್ಮಾದೀನಾಂ ಶರೀರಾಣಿ ಶ್ವಸೂಕರಶರೀರವತ್ ।। <br />ಯತೋ ಜಿಹಾಸಿತಾನ್ಯೇವ ತಸ್ಮಾದ್ಧರ್ಮೇಽಪಿ ಪಾಪ್ಮಗೀಃ ।।  ೮೧೫ ।।  </div>
				<div class="verse">ದುಃಖಾಭಾವಃ ಸದೇಹಸ್ಯ ನೈವಾಸ್ತೀತಿ ಶ್ರುತೇರ್ವಚಃ ।। <br />ತಸ್ಮಾದ್ದೈವೋಽಪ್ಯನರ್ಥಃ ಸ್ಯಾದ್ದೇಹೋ ನಾಶಾಚ್ಚ ಸರ್ವದಾ ।।  ೮೧೬ ।।  </div>
				<div class="verse">ಕರ್ಮ ನಾಽಽರಭತೇ ಯಾವದ್ದುಃಖಾದಿಫಲಮಾತ್ಮನಃ ।। <br />ಅಸತ್ಸಮಂ ಭವೇತ್ತಾವತ್ತದಪೂರ್ವಾತ್ಮನಾ ಸ್ಥಿತಮ್ ।।  ೮೧೭ ।।  </div>
				<div class="verse">ಶರೀರಂ ಪಾಪ್ಮನಾಂ ಕಾರ್ಯಂ ಧರ್ಮಾಧರ್ಮಾತ್ಮನಾಮಿದಮ್ ।। <br />ತಸ್ಮಿನ್ನಾತ್ಮಾಭಿಮಾನೋ ಯಃ ಸಾ ಸಂಪತ್ತಿರವಿದ್ಯಯಾ ।।  ೮೧೮ ।।  </div>
				<div class="verse">ದೇಹಕರ್ಮಕ್ಷ್ಯೇ ದೇಹಪಾತಶ್ಚಾಸ್ಯ ಯದಾ ತದಾ ।।  <br />ಪಾಪ್ಮನಃ ಕರ್ಮಕಾರ್ಯಾಣಿ ವಿಜಹಾತ್ಯಮೃತೋಽವ್ಯಯಃ ।।  ೮೧೯ ।।  </div>
				<div class="verse">ಜಹಾತಿ ಮೃತ್ಯೋ ರೂಪಾಣಿ ಮೃತಿಸ್ವಪ್ನಾದಿಭೂಮಿಷು ।। <br />ನ ತು ಮೃತ್ಯುಮೃತೇ ಜ್ಞಾನಾಜ್ಜಹಾತ್ಯಾತ್ಮಾ ನಿಜಂ ತಮಃ ।।  ೮೨೦ ।।  </div>
				<div class="verse">ಪಾಪ್ಮಾದಿಪ್ರಕೃತಾದಾನತ್ಯಾಗಾಭ್ಯಾಮನಿಶಂ ಯಥಾ ।। <br />ಧಿಯಾ ಸಮಾನಃ ಸನ್ನಾತ್ಮಾ ಸಂಸರತ್ಯಾ ವಿಮೋಕ್ಷತಃ ।।  ೮೨೧ ।।  </div>
				<div class="verse">ಪರಲೋಕೇಹಲೋಕೌ ಚ ತಥೈವಾಯಮವಿದ್ಯಯಾ ।। <br />ಮೃತಿಜನ್ಮಪ್ರಬನ್ಧೇನ ಸಂಸರತ್ಯಾ ವಿಮೋಕ್ಷತಃ ।।  ೮೨೨ ।।  </div>
				<div class="verse">ಯತ ಏವಮತಃ ಸಿದ್ಧಾ ದೇಹಾದಿಭ್ಯೋಽನ್ಯತಾಽಽತ್ಮನಃ ।। <br />ತತ್ಸಂಯೋಗವಿಯೋಗಾಭ್ಯಾಂ ಸ್ರಗ್ವಸ್ರಾಭರಣಾದಿವತ್ ।।  ೮೨೩ ।।  </div>
				<div class="verse">ನ ಹಿ ಚ್ಛಿನ್ನೇನ ಕರ್ಣೇನ ತದ್ವಾನಸ್ಮೀತಿ ಮನ್ಯತೇ ।। <br />ಯಥೈವಮವಶಿಷ್ಟೇನ ತದ್ವಿಶೇಷಣಹೇತುತಃ ।।  ೮೨೪ ।।  </div>
				<div class="verse">ಆಭಿಮಾನಿಕ ಏವಾಸ್ಯ ಯೇನ ಯೇನ ವಿಶೇಷ್ಯತೇ ।। <br />ಆತ್ಮಾಽವಿಶೇಷಣೋಽತಃ ಸ್ಯಾತ್ಸ್ರಗಾಭರಣವಸ್ರವತ್ ।।  ೮೨೫ ।।  </div>
				<div class="verse">ನನು ನ ಸ್ತೋಽಸ್ಯ ಲೋಕೌ ದ್ವೌ ಯಾವಾತ್ಮಾ ಸಂಚರತ್ಯಯಮ್ ।। <br />ಮೃತ್ಯುಜನ್ಮಪ್ರಬನ್ಧೇನ ಜಾಗ್ರತ್ಸ್ವಪ್ನಾಖ್ಯಲೋಕವತ್ ।।  ೮೨೬ ।।  </div>
				<div class="verse">ಸ್ವಪ್ನಜಾಗರಿತೌ ಲೋಕೌ ಯಥಾ ಪ್ರತ್ಯಕ್ಷಮಾನತಃ ।। <br />ಪರಲೋಕೇಹಲೋಕೌ ತು ನ ತಥಾ ಮಾನಗೋಚರೌ ।।  ೮೨೭ ।।  </div>
				<div class="verse">ಪ್ರಾತ್ಯಕ್ಷ್ಯಾದಸ್ಯ ಲೋಕಸ್ಯ ನಾಸ್ತ್ಯಾಶಙ್ಕಾಽಸ್ತಿ ತಾಂ ಪ್ರತಿ ।। <br />ಪರಲೋಕೇಽಪಿ ನಾಽಽಶಙ್ಕಾ ತತ್ಸಿದ್ಧೇರಾಗಮಾತ್ಸದಾ ।।  ೮೨೮ ।।  </div>
				<div class="verse">ಪ್ರತ್ಯಕ್ಸಂವಿತ್ಪ್ರಮಾಣತ್ವಂ ಪರಲೋಕೇಹಲೋಕಯೋಃ ।। <br />ಸ್ವಪ್ನವನ್ನಾನ್ಯಮಾನತ್ವಮಿತ್ಯಸ್ತಿತ್ವಂ ವಿವಕ್ಷಿತಮ್ ।।  ೮೨೯ ।।  </div>
				<div class="verse">ಇತ್ಯಾಶಙ್ಕ್ಯೋತ್ತರೋ ಗ್ರನ್ಥಸ್ತಸ್ಯ ವಾ ಇತಿ ಭಣ್ಯತೇ ।। <br />ಇತ್ಯೇಷ ತಾವತ್ಸಂಬನ್ಧಸ್ತಥಾಽನ್ಯೋಽಪ್ಯಭಿಧೀಯತೇ ।।  ೮೩೦ ।।  </div>
				<div class="verse">ಆತ್ಮಾ ಜ್ಯೋತಿರಿತಿ ಹ್ಯೇಕಃ ಸಮಾನ ಇತಿ ಚಾಪರಃ ।। <br />ಪಾಪ್ಮನೋ ವಿಜಹಾತೀತಿ ಪದಾರ್ಥಾಃ ಸೂತ್ರಿತಾಸ್ರಯಃ ।।  ೮೩೧ ।।  </div>
				<div class="verse">ಸ್ವಪ್ನೇನ ನಿರ್ಣಯೋ ವಾಚ್ಯ ಏತೇಷಾಮಿತ್ಯತೋಽಧುನಾ ।। <br />ತಸ್ಯೇತಿ ವರ್ಣ್ಯತೇಽಥೇದಂ ವಿಧಿನಾ ಯೇನ ತಚ್ಛೃಣು ।।  ೮೩೨ ।।  </div>
				<div class="verse">ಅಯಂ ಚಾಪ್ಯಭಿಸಂಬನ್ಧಸ್ತಥಾ ಚಾನ್ಯಾಽಪಿ ವರ್ಣ್ಯತೇ ।। <br />ಸ್ವಯಂಜ್ಯೋತಿರ್ಯ ಆತ್ಮೋಕ್ತಸ್ತಸ್ಯಾವಿದ್ಯಾಕ್ರಿಯೋದ್ಭವಾಃ ।।  ೮೩೩ ।।  </div>
				<div class="verse">ಕರ್ಮೋಪಭೋಗಸಿದ್ಧ್ಯರ್ಥಂ ವರ್ಣ್ಯನ್ತೇ ಭೂಮಯೋಽಧುನಾ ।। <br />ಇದಂ ಜನ್ಮ ಪರಂ ಚೈವ ಸ್ವಪ್ನಸ್ತನ್ಮಧ್ಯಗಸ್ತಥಾ ।।  ೮೩೪ ।।  </div>
				<div class="verse">ಭಾವಿ ಯಜ್ಜನ್ಮ ಯಚ್ಚೇದಂ ಪ್ರತ್ಯಕ್ಷಮನುಭೂಯತೇ ।। <br />ಏತೇ ಏವ ವಿಭೋಃ ಸ್ಥಾನೇ ದ್ವೇ ಏವೇತ್ಯವಧಾರಣಾತ್ ।।  ೮೩೫ ।।  </div>
				<div class="verse">ನನು ಸ್ವಪ್ನೋಽಪಿ ಲೋಕೋಽಸ್ಯ ಕಥಂ ಸ್ಯಾದವಧಾರಣಮ್ ।। <br />ದ್ವೇ ಏವೇತಿ, ನ ಸಂಧ್ಯತ್ವಾತ್ಸ್ವಪ್ನಸ್ಯ ಸ್ಥಾನಯೋರ್ದ್ವಯೋಃ ।।  ೮೩೬ ।।  </div>
				<div class="verse">ಸಂಧ್ಯಂ ತೃತೀಯಮಿತ್ಯುಕ್ತಿಃ ಪೂರಣಪ್ರತ್ಯಯಶ್ರುತೇಃ ।। <br />ನ ಸ್ಥಾನಾನ್ತರನಿದ್ದನುತ್ಯೈ ಯತ್ತೂಕ್ತಮವಧಾರಣಮ್ ।।  ೮೩೭ ।।  </div>
				<div class="verse">ತದಯೋಗವ್ಯವಚ್ಛಿತ್ತ್ಯೈ ನಾನ್ಯಯೋಗವ್ಯಪೇಕ್ಷಯಾ ।। <br />ತಸ್ಮಿನ್ಸಂಧ್ಯ ಇತೀದಂ ಚ ತಥಾ ಸತಿ ಸಮಞ್ಜಸಮ್ ।।  ೮೩೮ ।।  </div>
				<div class="verse">ಸ್ವಪ್ನೇಹಲೋಕಯ಼ೋಸ್ತಾವತ್ಸತ್ತ್ವಂ ಪ್ರತ್ಯಕ್ಷಗೋಚರಮ್ ।। <br />ಪರಲೋಕಸ್ಯ ಸದ್ಭಾವೇ ಕಿಂ ಪ್ರಮಾಣಮಿತೀರ್ಯತಾಮ್ ।।  ೮೩೯ ।।  </div>
				<div class="verse">ಅಸ್ಮಿನ್ನೇವ ತು ಸ ಸ್ವಪ್ನೇ ಸ್ಥಾನೇ ತಿಷ್ಠನ್ಪ್ರಪಶ್ಯತಿ ।।  <br />ಇಮಂ ಲೋಕಂ ಪರಂ ಚಾಽಽತ್ಮಾ ಕರ್ಮಜ್ಞಾನಾದಿಸಂಸ್ಕೃತಃ ।।  ೮೪೦ ।।  </div>
				<div class="verse">ಭೂತಜನ್ಮನಿ ಯದ್ಭುಕ್ತಂ ಕರ್ಮ ತದ್ಭಾವನಾಞ್ಜಿತಃ ।। <br />ಪೌರ್ವದೈಹಿಕಮೇವಾತೋ ವಯಸ್ಯಾದ್ಯೇಽಭಿವೀಕ್ಷತೇ ।।  ೮೪೧ ।।  </div>
				<div class="verse">ಮಧ್ಯೇ ವಯಸಿ ಕಾರ್ಕಶ್ಯಾತ್ಕಾರಣಾನಾಮಿಹಾಽಽರ್ಜಿತಾಃ ।। <br />ಪ್ರಾಯೇಣ ವೀಕ್ಷತೇ ಸ್ವಪ್ನೇ ವಾಸನಾಃ ಕರ್ಮಣೋ ವಶಾತ್ ।।  ೮೪೨ ।।  </div>
				<div class="verse">ವಿಯಾಸುಃ ಪರಲೋಕಂ ತು ಕರ್ಮಾವಿದ್ಯಾದಿಸಂವೃತಃ ।। <br />ಭಾವಿನೋ ಜನ್ಮನೋ ರೂಪಂ ಸ್ವಪ್ನೇ ಪ್ರಾಯೇಣ ಪಶ್ಯತಿ ।।  ೮೪೩ ।।  </div>
				<div class="verse">ಭುಕ್ತತ್ವಾದವಿವಕ್ಷೇಹ ವ್ಯತಿಕ್ರಾನ್ತಸ್ಯ ಜನ್ಮನಃ ।। <br />ಪರಲೋಕೇಹಲೋಕೌ ತು ಗೃಹ್ಯೇತೇ ಸಂಧ್ಯಸಿದ್ಧಯೇ ।।  ೮೪೪ ।।  </div>
				<div class="verse">ಸುಖೇನ ದರ್ಶನಂ ತಾವದೈಹಿಕಸ್ಯೇಹ ಜನ್ಮನಃ ।।  <br />ಯಥಾ ತು ಪರಲೋಕಸ್ಯ ತಥಾಽಥೇತ್ಯಭಿಧೀಯತೇ ।।  ೮೪೫ ।। </div>
				<div class="verse">ಸ್ವಪ್ನಸ್ಥಾನಂ ಸಮಾಶ್ರಿತ್ಯ ಪರಲೋಕಂ ಪ್ರಪಶ್ಯತಿ ।। <br />ವಿಧಿನಾ ಕೇನ ಕಿಂಚಾಽಽತ್ಮಾ ಸಮಾಶ್ರಿತ್ಯ ಪ್ರಪಶ್ಯತಿ ।।  ೮೪೬ ।।  </div>
				<div class="verse">ಅಥೈತದುಚ್ಯತೇ ಸ್ಪಷ್ಟಂ ತದ್ಯಥಾಬತ್ಪ್ರತೀಯತಾಮ್ ।। <br />ಯೇನಾಽಽಕ್ರಾಮತ್ಯುಮುಂ ಲೋಕಂ ಸೋಽಸ್ಯಾಽಽಕ್ರಮ ಇಹೋಚ್ಯತೇ ।।  ೮೪೭ ।।  </div>
				<div class="verse">ಯಾದೃಕ್ಸಾಧನಮಸ್ಯೇಹ ಪರಲೋಕಾಪ್ತಯೇ ಚಿತಮ್ ।।  <br />ಆಕ್ರಮಃ ಸ ಯಥಾ ಯಸ್ಯ ಸೋಽಯಮಾತ್ಮಾ ಯಥಾಕ್ರಮಃ ।।  ೮೪೮ ।।  </div>
				<div class="verse">ಯಥಾಕ್ರಮೋ ಯಥೋಪಾಯೋ ವಿದ್ಯಾಕರ್ಮಾದಿಲಕ್ಷಣಃ ।। <br />ಪರಲೋಕೋನ್ಮುಖೀಭೂತಂ ತಮಾಶ್ರಿತ್ಯಾಽಽಕ್ರಮಂ ಸ್ವಕಮ್ ।।  ೮೪೯ ।।  </div>
				<div class="verse">ಸ್ಥಾನಂ ನಿರ್ಮಾಯ ಸಂಧ್ಯಾಖ್ಯಂ ವಿಪಾಕಾನುಭಯಾನಯಮ್ ।। <br />ಅಧರ್ಮಧರ್ಮಯೋರಾತ್ಮಾ ದುಃಖಾನನ್ದಾನ್ಪ್ರಪಶ್ಯತಿ ।।  ೮೫೦ ।।  </div>
				<div class="verse">ಪಾಪ್ಮನೋಽಧರ್ಮಕಾರ್ಯಾಣಿ ತಥಾಽಽನನ್ದಾಂಶ್ಚ ಧರ್ಮಜಾನ್ ।। <br />ಆಗಮಾದನ್ಯತಃ ಸಾಕ್ಷಾನ್ನ ತು ಪಾಪಾದಿದರ್ಶನಮ್ ।।  ೮೫೧ ।।  </div>
				<div class="verse">ಧರ್ಮಾಧರ್ಮಪ್ರಯುಕ್ತೋ ವಾ ದೇವತಾನುಗ್ರಹಾತ್ತಥಾ ।। <br />ಆನನ್ದಾನ್ಪಾಪ್ಮನಶ್ಚಿತ್ರಾನ್ಸ್ವಪ್ನ ಆತ್ಮಾ ಪ್ರಪಶ್ಯತಿ ।।  ೮೫೨ ।।  </div>
				<div class="verse">ಇಹ ಜನ್ಮನ್ಯಸಂಭಾವ್ಯಂ ಸ್ವಪ್ನೇ ಯಸ್ಮಾತ್ಪ್ರಪಶ್ಯತಿ ।।  <br />ಪರಲೋಕಾಶ್ರಯಂ ತಾದೃಕ್ತಸ್ಮಾತ್ಸ್ವಪ್ನಸಮೀಕ್ಷಣಮ್ ।।  ೮೫೩ ।।  </div>
				<div class="verse">ಸಂಧ್ಯಸ್ವಪ್ನವಿಧಿಸ್ತಾವದೇವಂ ಸಮುಪವರ್ಣಿತಃ ।।  <br />ಪರಲೋಕಪ್ರಸಿದ್ಧ್ಯರ್ಥಂ ತಸ್ಯ ವಾ ಇತಿ ವಾಕ್ಯತಃ ।।  ೮೫೪ ।।  </div>
				<div class="verse">ಯದುಕ್ತಂ ವಿರಹೇಽಶೇಷಸೂರ್ಯಾದಿಜ್ಯೋತಿಷಾಮಯಮ್ ।। <br />ಪುಮಾನ್ವ್ಯವಹರತ್ಯಾತ್ಮಜ್ಯೋತಿಷೈವೇತಿ ಲಿಙ್ಗತಃ ।।  ೮೫೫ ।।  </div>
				<div class="verse">ಭಾನ್ವಾದಿಸರ್ವಜ್ಯೋತಿರ್ಭ್ಯೋ ವಿವಿಕ್ತೋಽಯಂ ಪುಮಾನಿತಿ ।। <br />ಕ ಸಿದ್ಧ ಇತಿ ವಕ್ತವ್ಯ ಯಥೋಕ್ತಾರ್ಥಪ್ರಸಿದ್ಧಯೇ ।।  ೮೫೬ ।।  </div>
				<div class="verse">ಸ್ವಯಂಜ್ಯೋತಿಃಪ್ರಸಿದ್ಧಿರ್ವಾ ಪೂರ್ವಮುಕ್ತಾಽನುಮಾನತಃ ।। <br />ಸಾಕ್ಷಾದವ್ಯವಧಾನೇನ ತತ್ಪ್ರಸಿದ್ಧಿರಥೋಚ್ಯತೇ ।।  ೮೫೭ ।।  </div>
				<div class="verse">ಸ ಸ್ವಯಂಜ್ಯೋತಿರಾತ್ಮೈವ ಬಾಹ್ಯಜ್ಯೋತಿರ್ವಿವರ್ಜಿತಃ ।। <br />ಯಥಾ ಭವತಿ ಸಾಕ್ಷಾಚ್ಚ ತಥೇದಮಭಿಧೀಯತೇ ।।  ೮೫೮ ।।  </div>
				<div class="verse">ಯತ್ರ ಯಸ್ಯಾಮವಸ್ಥಾಯಾಂ ಸ್ವಪಿತೀತ್ಯಭಿಧೀಯತೇ ।। <br />ಪುರುಷೋಽಜಂ ಸ್ವಮಾತ್ಮಾನಂ ತದಾಽಪೀತೋ ಭವತ್ಯಯಮ್ ।।  ೮೫೯ ।।  </div>
				<div class="verse">ಜಾಗ್ರತ್ಕರ್ಮಕ್ಷಯಾದಾತ್ಮಾ ಬಾಹ್ಯದೇಹಾಭಿಮಾನತಃ ।। <br />ವ್ಯುತ್ಥಾಯ ಸ್ವಪ್ರಧಾನಃ ಸನ್ಸ್ವಪ್ನಮಾಯಾಂ ಸಮೀಕ್ಷತೇ ।।  ೮೬೦ ।। </div>
				<div class="verse">ಪ್ರವೃತ್ತಂ ಫಲದಾನಾಯ ಯದಿದಂ ಜನ್ಮ ವರ್ತತೇ ।। <br />ಅಸ್ಯೇತಿ ಲೋಕಶಬ್ದೇನ ತದೇತದಭಿಧೀಯತೇ ।।  ೮೬೧ ।।  </div>
				<div class="verse">ಜುಹೋತ್ಯಾದಿಕ್ರಿಯಾದ್ವಾರಾ ಯಸ್ಮಾತ್ಸರ್ವಮವತ್ಯಯಮ್ ।। <br />ಸರ್ವಾವಾನಿತಿ ತೇನಾಯಮಾತ್ಮಾ ದೇಹಾನ್ತ ಉಚ್ಯತೇ ।।  ೮೬೨ ।।  </div>
				<div class="verse">ಕೃತ್ಸ್ನಂ ಜಗದುಪಾದಾಯ ಕ್ರಿಯೈಕೈಕಸ್ಯ ಸಿಧ್ಯತಿ ।। <br />ಜುಹೋತ್ಯಾದಿರ್ಜಗದ್ಧೇತುಃ ಸರ್ವಾವಾನುಚ್ಯತೇ ತತಃ ।।  ೮೬೩ ।। </div>
				<div class="verse">ಅದ್ಯಾತ್ಮಾದಿವಿಭಾಗೇನ ಸರ್ವಾ ವಾಽಸ್ಯಾಽಽತ್ಮನೋ ಯತಃ ।। <br />ಭೂತಭೌತಿಕಮಾತ್ರಾಃ ಸ್ಯುಃ ಸರ್ವಾವಾನುಚ್ಯತೇ ತತಃ ।।  ೮೬೪ ।।  </div>
				<div class="verse">ಸರ್ವಾವತೋಽಸ್ಯ ದೇಹಸ್ಯ ಸ್ವಪ್ನಭೋಗಪ್ರಸಿದ್ಧಯೇ ।। <br />ಆದಾಯ ವಾಸನಾಮಾತ್ರಾಂ ಸ್ವಪ್ನಮಾಯಾಂ ತನೋತ್ಯಯಮ್ ।।  ೮೬೫ ।।  </div>
				<div class="verse">ಅಧ್ಯಾತ್ಮಾದಿವಿಭಾಗೇನ ಮಾತ್ರಾ ಜಾಗರಿತೇ ಯಥಾ ।। <br />ಭೋಗೇನೇಹಾಪಚೀಯನ್ತೇ ಪ್ರಚೀಯನ್ತೇ ಚ ಕರ್ಮಭಿಃ ।।  ೮೬೬ ।। </div>
				<div class="verse">ಸ್ವಪ್ನಭೂಮಾವಪಿ ತಥಾ ಕರ್ಮಣೋತ್ಥಾಪಿತಾ ಇಮಾಃ ।। <br />ಕ್ಷಯವೃದ್ಧಿಪ್ರಬನ್ಧೇನ ಮಾತ್ರಾಃ ಸ್ಯುರ್ವಾಸನಾತ್ಮಿಕಾಃ ।।  ೮೬೭ ।।  </div>
				<div class="verse">ಧಿಯಾ ಧಿಯೇತಿ ಚ ತಥಾ ಪ್ರಾಗೇತದುಪಪಾದಿತಮ್ ।। <br />ಹ್ರಾಸವೃದ್ಧಿಪ್ರಬನ್ಧೇನ ಯಥೇದಂ ವರ್ತತೇ ಜಗತ್ ।।  ೮೬೮ ।।  </div>
				<div class="verse">ಸ್ವಾತ್ಮಾಪಸರ್ಪಣಾದ್ದೇಹಂ ನಿಃಸಂಬೋಧಂ ಕರೋತಿ ಯಃ ।। <br />ಸುಷುಪ್ಸುಃ ಕರ್ಮಣಾಂ ಧ್ವಸ್ತೌ ವಿಹತ್ಯೇತ್ಯುಚ್ಯತೇ ತತಃ ।।  ೮೭೦ ।।  </div>
				<div class="verse">ಭಾನ್ವಾದ್ಯನುಗ್ರಹಾದ್ಬೋಧ ಆತ್ಮನಶ್ಚಕ್ಷುರಾದಿಷು ।। <br />ದೇಹಸ್ಯ ವ್ಯವಹಾರಾರ್ಥಂ ದೇಹವ್ಯವಹೃತಿಸ್ತಥಾ ।।  ೮೭೧ ।।  </div>
				<div class="verse">ಆತ್ಮಕರ್ಮಪ್ರಯುಕ್ತೈವ ಧರ್ಮಾದಿಫಲಭುಕ್ತಯೇ ।। <br />ಕರ್ಮಣಃ ಫಲಭೋಗಾನ್ತೇ ದೇಹೋ ಯಸ್ಮಾತ್ಪತತ್ಯಯಮ್ ।।  ೮೭೨ ।।  </div>
				<div class="verse">ನಿರ್ಮಾಯೇತಿ ಸ್ವಯಂ ತದ್ವದಾತ್ಮಕರ್ಮವ್ಯಪೇಕ್ಷಯಾ ।। <br />ಸ್ವಪ್ನಪ್ರಪಞ್ಚನಿಷ್ಪತ್ತಿರ್ಯಸ್ಮಾತ್ತಸ್ಮಾದ್ವಿಶೇಷಣಮ್ ।।  ೮೭೩ ।।  </div>
				<div class="verse">ಅಪಾಸ್ತಾಶೇಷಕರಣದೈವತಸ್ಯಾಪಿ ಚಾಽಽತ್ಸನಃ ।। <br />ಕ್ರಿಯಾಕಾರಕಸಿದ್ಧ್ಯರ್ಥಂ ಭಾವನೈವಾಸ್ಯ ಕಾರಣಮ್ ।।  ೮೭೪ ।।  </div>
				<div class="verse">ನಿರ್ಮಾತವ್ಯೋಽಥ ಭೋಕ್ತವ್ಯೋ ಯೋ ಲೋಕೋಽಭೂದಿಹಾಽಽತ್ಮನಃ ।।  <br />ತೇನ ತೇನ ಸ್ವರೂಪೇಣ ಭಾವನಾ ವ್ಯವತಿಷ್ಠತೇ ।।  ೮೭೫ ।।  </div>
				<div class="verse">ಅಪೇತಕಾರಕತ್ವೋಽಪಿ ಕರ್ಮೋತ್ಥಾಪಿತಭಾವನಃ ।। <br />ಭಾವನಾಕಾರಕೇಕ್ಷಿತ್ವಾದಾತ್ಮೈಕಃ ಕಾರಕಾಯತೇ ।।  ೮೭೬ ।। </div>
				<div class="verse">ಜಾಗ್ರತೋ ಯದುಪಾತ್ತಂ ಪ್ರಾಗ್ಭಾವನಾಲಕ್ಷಣಂ ಸ್ವಯಮ್ ।। <br />ಭಾಸ್ವದ್ಧೀಸಂಶ್ರಯಂ ಜ್ಞಾನಂ ಭಾಃಶಬ್ದೇನ ತದುಚ್ಯತೇ ।।  ೮೭೭ ।।  </div>
				<div class="verse">ಬುದ್ಧ್ಯಾದಿಕರಣೋತ್ಥಾಯಾ ವ್ಯಾವೃತ್ತ್ಯರ್ಥಂ ವಿಶೇಷಣಮ್ ।। <br />ಸ್ವೇನೇೇತಿ ಭಾಸಃ ಪ್ರತ್ಯಕ್ಚಿದಭಿವ್ಯಕ್ತಿಕೃತೋಽಭಿಧಾ ।।  ೮೭೮ ।।  </div>
				<div class="verse">ಸ್ವಶಬ್ದಾವಿಹ ವಿಜ್ಞೇಯಾವಾತ್ಮೀಯಾತ್ಮಾರ್ಥವಾಚಿನೌ ।। <br />ಭಾಜ್ಯೋತಿರನುರೋಧೇನ ಸಾಮರ್ಥ್ಯಾದೇವ ಕಾರಣಾತ್ ।।  ೮೭೯ ।।  </div>
				<div class="verse">ಪರಾರ್ಥಾ ಭಾವನಾ ಯಸ್ಮಾತ್ಸ್ವಾರ್ಥಂ ಜ್ಯೋತಿಶ್ಚಿದಾತ್ಮನಃ ।। <br />ಉಕ್ತಾರ್ಥವಾಚಿನೌ ತಸ್ಮಾತ್ಸ್ವಶಬ್ದೌ ಸಮುದಾಹೃತೌ ।।  ೮೮೦ ।।  </div>
				<div class="verse">ಸ್ವಯಂಜ್ಯೋತಿರಿತಿ ಪ್ರೋಕ್ತೋ ನಿಷ್ಕ್ರಿಯೋಽಕಾರಕೋಽಫಲಃ ।। <br />ಯಃ ಸ ಏವ ಸ್ವಯಂಜ್ಯೋತಿರ್ಜ್ಯೋತಿಃಶಬ್ದೇನ ಭಣ್ಯತೇ ।।  ೮೮೧ ।।  </div>
				<div class="verse">ನಿಃಶೇಷಲೋಕಧೀವೃತ್ತಿಸಾಕ್ಷಿಣೈವಾವಿಕಾರಿಣಃ ।।  <br />ಪ್ರತೀಚ ಈದೃಶೀ ವೃತ್ತಿಃ ಸ್ವಪೀತೀತ್ಯಭೀಧೀಯತೇ ।।  ೮೮೨ ।।  </div>
				<div class="verse">ಪೀತಾಧ್ಯಾತ್ಮಾದಿಕಜ್ಯೋತಿರ್ಜಾಗ್ರಚ್ಛಬ್ದಾದಿವರ್ಜಿತಃ ।। <br />ವಾಸನೋಪಾಧಿರಾತ್ಮೈಕಃ ಸ್ವಯಂಜ್ಯೋತಿರಿತಿರ್ಯತೇ ।।  ೮೮೩ ।।  </div>
				<div class="verse">ಮಾತೃಮಾನಪ್ರಮೇಯಾದಿಸಾಮಗ್ನೀ ವಾಸನಾತ್ಮಿಕಾ ।। <br />ಸ್ವಪ್ನೇ ಭಾಃಶಬ್ದವಾಚ್ಯಾಽಸ್ಯ ಸ್ವಯಂಜ್ಯೋತಿಪ ಆತ್ಮನಃ ।।  ೮೮೪ ।।  </div>
				<div class="verse">ಪ್ರಮಾತೃತ್ವಾದಿಕಾ ಸರ್ವಾ ಪ್ರಥತೇ ವಿಷಯಾತ್ಮನಾ ।। <br />ಭಾವನಾ ಸ್ವಾರ್ಥರೂಪಸ್ಯ ಪ್ರತೀಚೋಽಲುಪ್ತಚಕ್ಷುಷಃ ।।  ೮೮೫ ।।  </div>
				<div class="verse">ಮಾತಾರಂ ಮೇಯಸಂಬದ್ಧಂ ಜಾಗ್ರದ್ಭೂಮೌ ಯಥೇಕ್ಷತೇ ।। <br />ನಿಷ್ಕ್ರಿಯೋ ವಾಸನಾರಾಶಿಂ ಸ್ವಪ್ನಭೂಮೌ ತಥೇಕ್ಷತೇ ।।  ೮೮೬ ।।  </div>
				<div class="verse">ಸ್ವಯಂಜ್ಯೋತಿರಯಂ ಪ್ರತ್ಯಙ್ಸರ್ವಸಾಧನನಿಸ್ಪೃಹಃ ।। <br />ಕೂಟಸ್ಥೋ ವಾಸನಾಃ ಸ್ವಪ್ನೇ ಚಿದಾಭಾಸಾಃ ಕರೋತ್ಯಯಮ್ ।।  ೮೮೭ ।।  </div>
				<div class="verse">ತತ್ಸಂನಿಧೌ ಚಿದಾಭತ್ವಂ ಕಾರ್ಯಕಾರಣವಸ್ತುನಃ ।।  <br />ಯತ್ತದಸ್ಯಾಽಽತ್ಮನೋ ಮೋಹಾದ್ದ್ರಷ್ಟೃತ್ವಮುಪಚರ್ಯತೇ ।।  ೮೮೮ ।।  </div>
				<div class="verse">ಜ್ಯೋತಿಷಾಽಕಾರಕೇಣಾಽಽತ್ಮಾ ವರ್ತತೇಽಸಂಸ್ಪೃಶನ್ಪರಮ್ ।।  <br />ಚಿದಾಭಾ ವಾಸನಾಶ್ಚೈವಂ ಸಂಗತಿರ್ನ ತಯೋರ್ಮಿಥಃ ।।  ೮೮೯ ।।  </div>
				<div class="verse">ಯಥಾ ಜಾತ್ಯಮಣೇಃ ಶುದ್ಧಾ ಜ್ವಲನ್ತೀ ನಿಶ್ಚಲಾ ಶಿಖಾ ।। <br />ಸಂನಿಧ್ಯಸಂನಿಧಾನೇಷು ಘಟಾದೀನಾಮವಿಕ್ರಿಯಾ ।।  ೮೯೦ ।।  </div>
				<div class="verse">ನಿಃಶೇಷಬುದ್ಧಿಸಾಕ್ಷ್ಯೇವಂ ಪರಮಾತ್ಮಪ್ರದೀಪಕಃ ।। <br />ಸಂನಿಧ್ಯಸಂನಿಧಾನೇಷು ಧೀವೃತ್ತೀನಾಮವಿಕ್ರಿಯಃ ।।  ೮೯೧ ।। </div>
				<div class="verse">ನ ಪ್ರಕಾಶಕ್ರಿಯಾ ಕಾಚಿದಸ್ಯ ಸ್ವಾತ್ಮನಿ ವಿದ್ಯತೇ ।। <br />ಉಪಚಾರಾತ್ಕ್ರಿಯಾ ಸಾಽಸ್ಯ ಯಃ ಪ್ರಕಾಶ್ಯಸ್ಯ ಸಂನಿಧಿಃ ।।  ೮೯೨ ।।  </div>
				<div class="verse">ಯದೇವಂ ವರ್ತನಂ ಶ್ರುತ್ಯಾ ಸ್ವಪಿತೀತಿ ತದುಚ್ಯತೇ ।। <br />ಇತ್ಥಂಭೂತೇ ತೃತೀಯಾಽತಃ ಸ್ವೇನ ಭಾಸೇತಿ ಗೃಹ್ಯತೇ ।।  ೮೯೩ ।।  </div>
				<div class="verse">ಸಾಮಗ್ರ್ಯಭಾವಾನ್ನೈವೇಹ ಕರ್ತೃತ್ವಾದಿ ವಿವಕ್ಷ್ಯತೇ ।। <br />ಆತ್ಮನೋಽಕಾರಕತ್ವಂ ಚ ಪ್ರಾಧಾನ್ಯೇನ ವಿವಕ್ಷಿತಮ್ ।।  ೮೯೪ ।।  </div>
				<div class="verse">ಭಾನ್ವಾದಿಬಾಹ್ಯಜ್ಯೋತಿರ್ಭಿಃ ಸಂಕೀರ್ಣಃ ಪ್ರಾಗಭೂದಯಮ್ ।। <br />ಅನ್ಯಸ್ಯ ಜ್ಯೋತಿಷೋಽಭಾವಾತ್ಸ್ವಯಂಜ್ಯೋತಿಃ ಪುಮಾನಯಮ್ ।।  ೮೯೫ ।।  </div>
				<div class="verse">ನಾನ್ಯತ್ರ ಕಾರಣಾದ್ವೃತ್ತಿಃ ಕಾರ್ಯಾಣಾಂ ಜಾಗರೇಽಪಿ ಹಿ ।। <br />ಕಾರಣಂ ತ ತಮಸ್ವ್ಯಾತ್ಮಾ ನಾತಃ ಸ್ವಪ್ನೇ ಮನಸ್ಥಿತಿಃ ।।  ೮೯೬ ।।  </div>
				<div class="verse">ನನು ಜಾಗ್ರಚ್ಛರೀರಾದೇರ್ಮಾತ್ರೋಪಾದಾನಮೀರಿತಮ್ ।। <br />ತಸ್ಮಿನ್ಸತಿ ಸ್ವಯಂಜ್ಯೋತಿಃ ಕಥಮಾತ್ಮಾಽಭಿಧೀಯತೇ ।।  ೮೯೭ ।।  </div>
				<div class="verse">ಸತ್ಯಮೇವಂ ತಥಾಽಪೀದಂ ಮಾತ್ರಾದಾನಂ ಪರಾತ್ಮನಃ ।। <br />ಸರ್ವದಾ ವಿಷಯೀಭೂತಂ ಗನ್ಧರ್ವನಗರಾದಿವತ್ ।।  ೮೯೮ ।।  </div>
				<div class="verse">ಏತಸ್ಮಿನ್ನನೃತೋಪಾಧೌ ಶಕ್ಯೋ ದರ್ಶಯಿತುಂ ಪರಃ ।। <br />ವಾಸನಾಲಕ್ಷಣೇ ಸಾಕ್ಷಾತ್ಸ್ವಯಂಜ್ಯೋತಿಃಸ್ವಭಾವಕಃ ।।  ೮೯೯ ।।  </div>
				<div class="verse">ಸರ್ವೋಪಾಧಿವಿನಿರ್ಮುಕ್ತೌ ನೈವ ಶಕ್ಯಃ ಸ ಈಕ್ಷಿತುಮ್ ।।  <br />ಸುಷುಪ್ತ ಇವ ತೇನಾಸನ್ಮಾತ್ರಾದಾನಮಿದಂ ಕೃತಮ್ ।।  ೯೦೦ ।।  </div>
				<div class="verse">ನನು ಜಾಗ್ರದ್ವದೀಕ್ಷ್ಯನ್ತೇ ಗ್ರಹೀತೃಗ್ರಹಣಾದಯ಼ಃ ।। <br />ಸ್ವಯಂಜ್ಯೋತಿಃ ಕಥಂ ತೇಷು ಸತ್ಸು ಸ್ವಪ್ನೇಽಭಿಧೀಯತೇ ।।  ೯೦೧ ।।  </div>
				<div class="verse">ನೈತದೇವಂ, ಕುತೋ ಜಾಗ್ರದ್ವೈಲಕ್ಷಣ್ಯಾತ್ಮಕತ್ವತಃ ।। <br />ಸ್ವಪ್ನಸ್ಯ ದೇಹಬುದ್ಧ್ಯಾದೇಃ ಸ್ವಪ್ನವೃತ್ತಾವಸಂಭವಾತ್ ।।  ೯೦೨ ।।  </div>
				<div class="verse">ಆತ್ಮಬುದ್ಧಿಮನಶ್ಚಕ್ಷುರಾಲೋಕಾರ್ಥಾದಿಲಕ್ಷಣಮ್ ।। <br />ಜಾಗ್ರದೇವ ನ ತು ಸ್ವಪ್ನೋ ಭಾವನಾಮಾತ್ರಶೇಷತಃ ।।  ೯೦೩ ।।  </div>
				<div class="verse">ಆವಿಶ್ಚಿಕೀರ್ಷುಃ ಸಾಕ್ಷಾದಿಮಮರ್ಥಂ ಚ ಶ್ರುತಿಃ ಪರಾ ।। <br />ನ ತತ್ರೇತಿ ಪ್ರವೃತ್ತೈಷಾ ಪ್ರತ್ಯಗಾತ್ಮವಿಶುದ್ಧಯೇ ।।  ೯೦೪ ।।  </div>
				<div class="verse">ಕರ್ಮಕೃದ್ಧಿಷಣಾನ್ತೋ ಯಃ ಕಾಮಾವಿದ್ಯಾಸಮನ್ವಿತಃ ।।  <br />ಸ್ವಾಪಬೋಧಾವಿಮೌ ತಸ್ಯ ನ ತು ತತ್ಸಾಕ್ಷಿಣೋ ದೃಶೇಃ ।।  ೯೦೫ ।।  </div>
				<div class="verse">ಕೂಟಸ್ಥಜ್ಯೋತಿಷೈವಾಽಽಸ್ತೇ ಸ್ವಪ್ನಸ್ಥಾನೇಽಕ್ರಿಯೋಽದ್ವಯಃ ।। <br />ಚಿದಾಭಯಾ ವಾಸನಯಾ ತತ್ಸಾಕ್ಷಿತ್ವಂ ಪ್ರಕಲ್ಪತೇ ।।  ೯೦೬ ।।  </div>
				<div class="verse">ತತ್ಪ್ರಯೋಕ್ತೃಕ್ರಿಯಾಭಾವಾದ್ವುದ್ಧ್ಯಾದಿಜ್ಯೋತಿಪಾಮಿಹ ।। <br />ನ ವ್ಯಾಪೃತಿರತಃ ಪ್ರತ್ಯಙ್ಜ್ಯೋತಿಪಾ ಸ್ವೇನ ವರ್ತನೇ ।।  ೯೦೭ ।।  </div>
				<div class="verse">ಜಾಗ್ರಾದ್ವಸ್ತೂನಿ ಸರ್ವಾಣಿ ಭಾವನಾಮಾತ್ರರೂಪತಾಮ್ ।। <br />ಜಾಗ್ರದ್ವಸ್ತೂನಿ ಸರ್ವಾಣಿ ಭಾವನಾಮಾತ್ರರೂಪತಾಮ್ ।। <br />ಜಾಗ್ರತ್ಕರ್ಮಕ್ಷಯೇ ಯಾನ್ತಿ ಸ್ವಪ್ನಕರಮೋದ್ಭವೇ ಸತಿ ।।  ೯೦೮ ।।  </div>
				<div class="verse">ತಾ ಭಾವನಾ ಉಪಾದಾಯ ಪ್ರತ್ಯಙ್ ಸ್ವಪ್ನೇ ರಿರಂಸಯಾ ।।  <br />ಕರೋತ್ಯೇಷ ರಥಾದ್ಯರ್ಥಂ ಸ್ವಪ್ನಭೋಗಪ್ರಸಿದ್ಧಯೇ ।।  ೯೦೯ ।।  </div>
				<div class="verse">ಕರಣಂ ಕರ್ಮ ಕರ್ತಾ ಚ ಕರ್ಮೈತತ್ಕಾರಕಾತ್ಮಕಮ್ ।। <br />ಪ್ರತ್ಯಙ್ಭೋಹೈಕನಿಷ್ಠಂ ಸಚ್ಚಿದಾಭತ್ವಾತ್ತದಾತ್ಮನಿ ।।  ೯೧೦ ।।  </div>
				<div class="verse">ಕಾರ್ಯಕಾರಣರೂಪೇಣ ಕರ್ಮೈತತ್ಪ್ರಥತೇ ಜಗತ್ ।।  <br />ಆತ್ಮನ್ಯೇತತ್ಸಮಧ್ಯಸ್ತಮಾತ್ಮಾವಿದ್ಯೈಕಹೇತುತಃ ।।  ೯೧೧ ।।  </div>
				<div class="verse">ಸರ್ವಸ್ಯ ಕರ್ಮಣೋಽತ್ಯನ್ತಮಾತ್ಮಾಽಕರ್ತಾ ವಿಲಕ್ಷಣಃ ।।  <br />ತತ್ಸಂಹತಃ ಸ್ವಯಂ ತ್ವಾತ್ಮಾಽಸಂಹತೋ ನಿರ್ಗುಣಃ ಶುಚಿಃ ।।  ೯೧೨ ।।  </div>
				<div class="verse">ಅವಿದ್ಯಯಾ ಸ್ವಮಾತ್ಮಾನಮಶುದ್ಧಂ ಮನ್ಯತೇ ಯದಾ ।। <br />ಜಾಗ್ರತ್ಸ್ವಪ್ನಸುಷುಪ್ತಾನಿ ತದೈತಾನಿ ಪ್ರಪದ್ಯತೇ ।।  ೯೧೩ ।।  </div>
				<div class="verse">ರಥಾ ದಾರ್ವಾದ್ಯಸದ್ಭಾವಾನ್ನ ಸನ್ತಿ ಸ್ವಪ್ನದರ್ಶನೇ ।। <br />ನ ಸನ್ತ್ಯಶ್ವಾದಯಸ್ತದ್ವದ್ರಥಯೋಗಾಃ ಸವರ್ತ್ಮಕಾ ।।  ೯೧೪ ।।  </div>
				<div class="verse">ರಥಾದೀನ್ಸೃಜತೇಽಥಾತ್ರ ಜಾಗ್ರತ್ಕರ್ಮಾದಿಹೇತುಕಾನ್ ।। <br />ಅವಿದ್ಯಾಕಾಮಕರ್ಮಾಣಿ ಸೃಷ್ಟಿಬೀಜಮಿದಂ ದೃಶೇಃ ।।  ೯೧೫ ।।  </div>
				<div class="verse">ಕರ್ಮಣೋ ಗಮನಸ್ಯೇಹ ಸಾಧನಾಭಾವಹೇತುನಾ ।। <br />ಸ್ವಪ್ನೇ ಮೃಷಾತ್ವಮಾಹೈವಂ ಗಮನಾದೇಃ ಶ್ರುತಿಃ ಸ್ವಯಮ್ ।।  ೯೧೬ ।।  </div>
				<div class="verse">ನ ಕರ್ಮಫಲಮಪ್ಯತ್ರ ಸ್ವಪ್ನೇ ತದ್ಧೇತ್ವಸಂಭವಾತ್ ।। <br />ನಾಽಽನನ್ದಾ ಅಪಿ ತತ್ರೇತಿ ಹ್ಯತಃ ಶ್ರುತಿರಭಾಷತ ।।  ೯೧೭ ।।  </div>
				<div class="verse">ಆಹ್ ಲದಾಃ ಸ್ಯುರಿಹಾಽಽನನ್ದಾ ಹರ್ಷಾಶ್ಚಾತ್ರ ಮುದಸ್ತಥಾ ।। <br />ಪ್ರಕರ್ಷಗುಣಸಂಬನ್ಧಾಃ ಪ್ರಮುದೋ ಮುದ ಏವ ತು ।।  ೯೧೮ ।।  </div>
				<div class="verse">ಪಲ್ವಲಾಸ್ತ್ವಿಹ ವೇಶಾನ್ತಾಃ ಪ್ರಸಿದ್ಧಾರ್ಥಂ ತಥೋತ್ತರಮ್ ।। <br />ಇತ್ಯೇವಮಸತಾಮೇವ ಸ್ರಷ್ಟಾಽಽತ್ಮಾ ಸ್ವಾತ್ಮಮಾಯಯಾ ।।  ೯೧೯ ।। </div>
				<div class="verse">ಚಿದಾಭಕಾರಕೋದ್ಭೂತವಾಸನಾಕರ್ಮಹೇತುಕಃ ।। <br />ಸ್ವಯಂ ನಿರ್ಮಾಯ ಸೃಜತ ಇತ್ಯಕರ್ಮಾಪಿ ಭಣ್ಯತೇ ।।  ೯೨೦ ।।  </div>
				<div class="verse">ಅವಿಚಾರಿತಸಂಸಿದ್ಧಂ ಕ್ರಿಯಾಕಾರಕಲಕ್ಷಣಮ್ ।।  <br />ಜಾಗ್ರದ್ಭೂಮಾವಪಿ ಮತಂ ಕಿಮು ಸ್ವಪ್ನೈಕನೀಡಗಮ್ ।।  ೯೨೧ ।।  </div>
				<div class="verse">ರಥಾದಿವಾಸನಾನೀಡಚಿತ್ತವೃತ್ತಿಸಮುದ್ಭವ -<br />ಕರ್ಮಹೇತುತ್ವತಃ ಕರ್ತಾಽಕರ್ತಾಽಪ್ಯಾತ್ಮಾಽಭಿಧೀಯತೇ ।।  ೯೨೨ ।।  </div>
				<div class="verse">ಅಕರ್ತುರಪಿ ಕರ್ತೃತ್ವಂ ಸ್ವಾತ್ಮಾಜ್ಞಾನೈಕಹೇತುತಃ ।। <br />ತದನ್ಯಸ್ಯೇಹ ಕಾರ್ಯತ್ವಾತ್ಕರ್ತಾಽಽತ್ಮೈವ ತಮೋವಧಿಃ ।।  ೯೨೩ ।।  </div>
				<div class="verse">ಸ್ವಪ್ನವೃತ್ತಾವುಪಾದಾನಂ ಸಾಧನಂ ವಾ ನ ವಿದ್ಯತೇ ।। <br />ರಥಾದೇರಸತಸ್ತಸ್ಮಾದ್ದ್ರಷ್ಟೈವಾಽಽತ್ಮಾ ನ ಕಾರಕಃ ।।  ೯೨೪ ।।  </div>
				<div class="verse">ಅಸ್ತಿ ಯತ್ರಾಪ್ಯುಪಾದಾನಂ ಸಾಧನಂ ವಾಽಸ್ಯಾ ಜಾಗರೇ ।।  ।। <br />ತತ್ರಾಪ್ಯಾತ್ಮಚಿದಾಭಾಸಮನೋಬುದ್ಧ್ಯಾದಿಕಾರಕೈಃ ।।  ೯೨೫ ।।  </div>
				<div class="verse">ರಥಾದಿವಾಸನಾನಾೀಡಧೀವೃತ್ತ್ಯುದ್ಭವಕಾರಣಮ್ ।। <br />ಕರ್ಮ ನಿರ್ವರ್ತ್ಯತೇ ತೇನ ಸ ಹಿ ಕರ್ತೇತಿ ಭಣ್ಯತೇ ।।  ೯೨೬ ।।  </div>
				<div class="verse">ಭಾನ್ವಾದೇರಿವ ಕರ್ತೃತ್ವಂ ಕರ್ತ್ರಾದ್ಯರ್ಥಾವಭಾಸನಾತ್ ।। <br />ಬುದ್ಧ್ಯಾದಿಕರ್ತೃಸಾಕ್ಷಿತ್ವಾತ್ಕರ್ತೃತ್ವಾದ್ಯಾತ್ಮನೋ ಭವೇತ್ ।।  ೯೨೭ ।।  </div>
				<div class="verse">ಕ್ರಿಯಾಕರ್ತೃತ್ವಮೇವಾಸ್ಯ ಹೇತುರ್ಬುದ್ಧ್ಯಾದಿಸಂಗತೌ ।। <br />ಯಥಾವಸ್ತ್ವಪರಿಜ್ಞಾನಾದ್ಧೀತಿ ಹೇತಾವತಃ ಪದಮ್ ।।  ೯೨೮ ।।  </div>
				<div class="verse">ಸ್ವಯಂಜ್ಯೋತಿಷ್ಟ್ವಮಸ್ಯೋಕ್ತ್ವಾ ಬುದ್ಧ್ಯಾದೇಶ್ಚಾತಿರೇಕತಾಮ್ ।। <br />ಮನ್ತ್ರಾಞ್ಜಗಾದಾಥಾತ್ರಾರ್ಥೇ ಬ್ರಾಹ್ಮಣೋಕ್ತೇರನನ್ತರಮ್ ।।  ೯೨೯ ।।  </div>
				<div class="verse">ಸ್ವಪ್ನವೃತ್ತ್ಯಾ ವಿಹತ್ಯೇಮಂ ಜಾಗ್ರದ್ದೇಹಂ ಕ್ರಿಯಾಕ್ಷಯಾತ್ ।। <br />ಅಸುಪ್ತೋ ಭಾವನಾರೂಪಾನ್ಸುಪ್ತಾನ್ಪ್ರಾಣಾನ್ಪ್ರಪಶ್ಯತಿ ।।  ೯೩೦ ।।  </div>
				<div class="verse">ಅಸುಪ್ತೋಽಕರ್ಮಹೇತುತ್ವಾತ್ಸುಪ್ತಾನ್ಪ್ರಾಣಾನ್ಕ್ರಿಯೋತ್ಥಿತೇಃ ।।  <br />ಕೂಟಸ್ಥದೃಷ್ಟಿಸ್ವಾಭಾವ್ಯತ್ಸ್ವಪ್ನ ಆತ್ಮಾ ಪ್ರಪಶ್ಯತಿ ।।  ೯೩೧ ।।  </div>
				<div class="verse">ಪ್ರಾಣಾದಿಶುಕ್ರಮಾದಾಯ ಕೃತ್ವಾ ತದ್ಭಾವನಾಮಯಮ್ ।। <br />ಲೋಕಮಾತ್ಮಾಽಕ್ರಿಯಃ ಸ್ವಸ್ಥಶ್ಚಾಕಶೀತ್ಯಭಿಪಶ್ಯತಿ ।।  ೯೩೨ ।।  </div>
				<div class="verse">ಕ್ಷೀಣಸ್ವಪ್ನೋತ್ಥಸಂಭೋಗೋ ಜಾಗ್ರದ್ಭೋಗಾಶ್ರಯಂ ಪುನಃ ।। <br />ಯಾತಿ ಬುದ್ಧ್ಯಾದಿಕಂ ಸ್ಥಾನಂ ಪುಮಾನ್ಹಂಸಾಭಿಧೋ ಧ್ರುವಃ ।।  ೯೩೩ ।।  </div>
				<div class="verse">ಪರ್ಯಾಯೇಣ ಯತಶ್ಚೋಭೌ ಲೋಕೌ ಹನ್ತ್ಯೇಕಲಃ ಸ್ವತಃ ।। <br />ಏಕಹಂಸ ಇತಿ ಪ್ರೋಕ್ತಃ ಪುರಾಣಜ್ಞೈಸ್ತತಃ ಪ್ರಭುಃ ।।  ೯೩೪ ।।  </div>
				<div class="verse">ಹಿರಣ್ಯಂ ಜ್ಯೋತಿರ್ವಿಜ್ಞಾನಂ ತಾವನ್ಮಾತ್ರಸತತ್ತ್ವಕಃ ।। <br />ಹಿರಣ್ಮಯಸ್ತತೋ ದೇವಃ ಸ್ವಾರ್ಥೇಽತ್ರ ಮಯಡಿಷ್ಯತೇ ।।  ೯೩೫ ।।  </div>
				<div class="verse">ಪರಸ್ಯ ಪುರುಷಸ್ಯಾಯಂ ತದಬೋಧಪ್ರಕಲ್ಪನಾತ್ ।। <br />ಸಾಕ್ಷಿಮಾತ್ರಾದಿಕಸ್ತಸ್ಮಾತ್ಪಾರುಷೋಽಯಮಿತೀರ್ಯತೇ ।।  ೯೩೬ ।।  </div>
				<div class="verse">ಪೂರಣಾನ್ನಿಖಿಲಸ್ಯಾಸ್ಯ ಕಾರ್ಯಕಾರಣವಸ್ತುನಃ ।। <br />ಪುರುಷೋಽಯಂ ಭವೇದಾತ್ಮಾ ಪೂರ್ಣತ್ವಾದ್ವಾಽದ್ವಯಾತ್ಮನಃ ।।  ೯೩೭ ।।  </div>
				<div class="verse">ಹಾನೇನಾಙ್ಗವಿಕಲ್ಪಾನಾಂ ನವಾನಾಂ ಸಂಚಯೇನ ಚ ।। <br />ಹಂಸತ್ವಮೃಷಯಃ ಪ್ರಾಹುರಾತ್ಮನಃ ಪಾರದರ್ಶಿನಃ ।।  ೯೩೮ ।।  </div>
				<div class="verse">ಪ್ರಾಣೇನ ಹ್ಯವರಂ ರಕ್ಷನ್ಮರಣಾದ್ದೇಹಕಂ ಪರಃ ।। <br />ಬಹಿರ್ದೇಹ ಚರಿತ್ವಾಽಥ ಪುನರೈತಿ ಯಥಾಗತಮ್ ।।  ೯೩೯ ।।  </div>
				<div class="verse">ನಾಡೀಸ್ತ್ಯಕ್ತ್ವಾ ಯತಃ ಸ್ವಪ್ನೇ ಜಾಗ್ರದ್ಭೋಗಪ್ರದಾಃ ಪುಮಾನ್ ।।  <br />ಸ್ವಪ್ನಭೋಗಪ್ರದಾ ಯಾತಿ ಬಹಿರ್ನೀಡಾದತಸ್ತದಾ ।।  ೯೪೦ ।।  </div>
				<div class="verse">ಕರ್ಮಣೋದ್ಭಾವಿತಾ ಯತ್ರ ವಾಸನಾ ಕಾಮರೂಪಿಣೀ ।। <br />ತಾಮಾದಾಯೈತಿ ದೇಹಂ ಸ್ವಂ ಹಂಸ ಆತ್ಮಾಽಮೃತೋಽವ್ಯಯಃ ।।  ೯೪೧ ।।  </div>
				<div class="verse">ಕರ್ಮಜ್ಞಾನಾನುರೂಪೇಣ ರೂಪಮುಚ್ಚಾವಚಂ ಮುಹುಃ ।। <br />ಸ್ವಪ್ನಮಾಯಾಪ್ರಪಞ್ಚಸ್ಥ ಆತ್ಮಾಽಽಪ್ನೋತೀವ ನಿಷ್ಕ್ರಿಯಃ ।।  ೯೪೨ ।।  </div>
				<div class="verse">ನರ್ಮಾರ್ಥೋ ಜಕ್ಷತಿರ್ಜ್ಞೇಯೋ ಹರ್ಷಾರ್ಥೋ ಮೋದತಿಸ್ತಥಾ ।। <br />ಅವಿದ್ಯಯಾ ಭಯಂ ಚೇಹ ಸ್ವಪ್ನೇ ತದ್ಧೇತ್ವಸಂಭವಾತ್ ।।  ೯೪೩ ।।  </div>
				<div class="verse">ಆರಾಮಮೇವ ಮಾಯೋತ್ಥಂ ಸ್ವಪ್ನನಿರ್ಮಾಣಲಕ್ಷಣಮ್ ।।  <br />ಮಾಯಿನಸ್ತಸ್ಯ ಪಶ್ಯನ್ತಿ ನ ತಂ ಪಶ್ಯತಿ ಕಶ್ಚನ ।।  ೯೪೪ ।।  </div>
				<div class="verse">ಬುದ್ಧ್ಯಾದ್ದೇರ್ವ್ಯತಿರಿಕ್ತತ್ವಂ ಸ್ವಯಂಜ್ಯೋತಿಷ್ಟ್ವಮಾಗಮಾತ್ ।।  <br />ಆತ್ಮನಃ ಪ್ರತಿಪಾದ್ಯಾಥ ಲೋಕತೋಽಪಿ ವಿಭಾವ್ಯತೇ ।।  ೯೪೫ ।।  </div>
				<div class="verse">ಸುಪ್ತಂ ನ ಬೋಧಯೇದ್ಗಾಢಮಿತಿ ವಾದೋ ಹಿ ಲೋಕಿಕಃ ।। <br />ಕಿಮರ್ಥಮಿತಿ ಚೇತ್ತತ್ರ ಲೋಕಃ ಕಾರಣಮೀಕ್ಷತೇ ।।  ೯೪೬ ।।  </div>
				<div class="verse">ಪ್ರಬೋಧನಾಡೀಸ್ತ್ಯಕತ್ವಾಽಽತ್ಮಾ ಸ್ವಪ್ನನಾಡೀರಯಂ ಗತಃ ।। <br />ಇತಿ ಲೋಕಪ್ರಸಿದ್ಧತ್ವಾತ್ತಸ್ಮಿಲ್ಲೋ಼ಕೋಽನುಶಾಸ್ತಿ ತತ್ ।।  ೯೪೭ ।।  </div>
				<div class="verse">ನಾಡೀವ್ಯತ್ಯಾಸಗಮನಶಙ್ಕಯ಼ೈವಾನುಶಾಸತಿ ।। <br />ಸುಪ್ತಂ ನ ಬೋಧಯೇದ್ಗಾಢಮಿತಿ ತದ್ದೇಷದರ್ಶಿನಃ ।।  ೯೪೮ ।।  </div>
				<div class="verse">ಯಥಾಯೋಗಮಯಂ ನಾಡೀರ್ಗಾಢಂ ಸುಪ್ತಃ ಪ್ರಬೋಧಿತಃ ।। <br />ನ ಪ್ರಪದ್ಯೇತ ತೇನಾಯಂ ಸ್ಯಾತ್ಸುದುಃಖಭಿಷಕ್ಕ್ರಿಯಃ ।।  ೯೪೯ ।।   </div>
				<div class="verse">ದೇಹಪ್ರವೇಶನಿರ್ಯಾಣಹೇತೋರ್ದೇಹಾದ್ಗೃಹಾದಿವತ್ ।। <br />ಬುದ್ಧ್ಯಾದಿವ್ಯತಿರಿಕ್ತತ್ವಮಾತ್ಮನೋಽಸ್ಯಾವಸೀಯತಾಮ್ ।।  ೯೫೦ ।।  </div>
				<div class="verse">ಅಧ್ಯಾತ್ಮಾದಿಪದಾರ್ಥೇಭ್ಯೋ ವಿವಿಕ್ತಂ ಸ್ವಾತ್ಮನಿ ಸ್ಥಿತಮ್ ।। <br />ತಂ ನ ಪಶ್ಯತ್ಯಹೋ ಕಷ್ಟಂ ದೌರ್ಭಾಗ್ಯಂ ದುಷ್ಟಚೇತಸಾಮ್ ।।  ೯೫೧ ।।  </div>
				<div class="verse">ಪ್ರತ್ಯಕ್ಷಗೋಚರಂ ದೇವಂ ಲೋಕಂ ಚಾತಿಪ್ರಮಾದಿನಮ್ ।। <br />ದೃಷ್ಟ್ವಾ ಶ್ರುತಿಃ ಶಿರಸ್ತಾಡಮನುಕ್ರೋಶತಿ ದುಃಖಿತಾ ।।  ೯೫೨ ।।  </div>
				<div class="verse">ಪ್ರತ್ಯಕ್ಷತಮಮಪ್ಯೇನಂ ವಿತಮಸ್ಕಂ ಸ್ವಯಂಸ್ಥಿತಮ್ ।। <br />ಅಹೋ ಕಷ್ಟಂ ನ ಪಶ್ಯನ್ತಿ ಕಂ ಯಾಮ ಶರಣಂ ವಯಮ್ ।।  ೯೫೩ ।।  </div>
				<div class="verse">ಸ್ವಯಂಜ್ಯೋತಿಷ್ಟ್ವಮಾರಭ್ಯ ಯಚ್ಛ್ರುತ್ಯೋಕ್ತಮಿಹಾಽಽತ್ಮನಿ ।। <br />ಉಚ್ಯತೇ ಪೂರ್ವಪಕ್ಷೋಽಯಂ ತಸ್ಯ ಸಿದ್ಧಾನ್ತರೂಪಿಣಃ ।।  ೯೫೪ ।।  </div>
				<div class="verse">ಸ ಯತ್ರೇತಿ ಹ್ಯತಃ ಪೂರ್ವಂ ಪೂರ್ವಪಕ್ಷತ್ವಹೇತುತಃ ।।  <br />ಅಥೋ ಖಲ್ವಾಹುರಿತ್ಯಾದಿಗ್ರನ್ಥಂ ಪಶ್ಯತ್ತಥಾ ಕ್ರಮಾತ್ ।।  ೯೫೫ ।।  </div>
				<div class="verse">ಸ್ವಪ್ನಸ್ಯ ಜಾಗ್ರತ್ಸ್ಥಾನತ್ವಮಥೋ ಖಲ್ವಿತಿವಾಕ್ಯತಃ ।। <br />ಯಾನಿ ಹ್ಯೇವೇತಿ ಹೇತೂಕ್ತಿಃ ಪ್ರತಿಜ್ಞಾತಾರ್ಥಸಿದ್ಧಯೇ ।।  ೯೫೬ ।।  </div>
				<div class="verse">ಜಾಗ್ರತ್ಸಮೀಕ್ಷಣಂ ಯಾಸು ಪುಂಸೋ ನಾಡೀಷು ತಾಸ್ವಿದಮ್ ।। <br />ಸ್ವಪ್ನೇಕ್ಷಣಂ ವಿಜಾನೀಯಾನ್ನಾನ್ಯತ್ರೇತಿ ವಿನಿಶ್ಚಯಃ ।।  ೯೫೭ ।।  </div>
				<div class="verse">ಸ್ವಪ್ನೇ ತಮೇವ ಚಾಽಽತ್ಮಾನಂ ಸುಪ್ತೋಽಯಮಭಿಮನ್ಯತೇ ।। <br />ಯಮನಸ್ತಪ್ರಬೋಧಸ್ಥಂ ನ ತತೋಽನ್ಯಂ ಕದಾಚನ ।।  ೯೫೮ ।।  </div>
				<div class="verse">ಜಾಗ್ರದ್ಬನ್ಧುಪುರಾಮಪಗ್ರಶ್ವಾರಾಮಾದಿಲಕ್ಷಣಾನ್ ।। <br />ಸ್ವಪ್ನೇ ಪ್ರತ್ಯಭಿಜಾನಾತಿ ತಾನೇವ ನ ತತೋಽಪರಾನ್ ।।  ೧೫೯ ।।  </div>
				<div class="verse">ಅಪೂರ್ವಮೇವ ಸಂ ಪಶ್ಯೇತ್ಸ್ವಪ್ನದೃಗ್ಜಾಗ್ರತೋ ಯದಿ ।। <br />ಉಕ್ತಸ್ವಪ್ನೋ ಭವೇದನ್ಯೋ ಯಥಾ ಪೂರ್ವಗತಸ್ತಥಾ ।।  ೯೬೦ ।।  </div>
				<div class="verse">ಇತ್ಯೇವಮಾಹುಃ ಕೇಚಿತ್ತು ನ ತು ತದ್ಯುಕ್ತಿಮದ್ವಚಃ ।।  <br />ಅಯುಕ್ತಿಮದ್ಯಥಾ ಚೈತತ್ತತ್ಪೂರ್ವಂ ಪ್ರತಿಪಾದಿತಮ್ ।।  ೯೬೧ ।।  </div>
				<div class="verse">ಅತ್ರಾಯಮಿತ್ಯನೇನಾತ್ರ ಪೂರ್ವಪಕ್ಷನಿರಾಕ್ರಿಯಾ ।। <br />ನ್ಯಾಯೇನೋಕ್ತೇನ ಪೂರ್ವೇಣ ವಕ್ಷ್ಯಮಾಣೇನ ಚ ಧ್ರುವಮ್ ।।  ೯೬೨ ।।  </div>
				<div class="verse">ನ ಜಾಗ್ರದ್ದೇಶಗಃ ಸ್ವಪ್ನೋ ಜಾಗ್ರತ್ಸಾಮಗ್ರ್ಯಭಾವತಃ ।। <br />ಅಧ್ಯಾತ್ಮಾದ್ಯರ್ಥವಿರಹೇ ಯತಃ ಸ್ವಪ್ನಾನ್ಪ್ರಪಶ್ಯತಿ ।।  ೯೬೩ ।।  </div>
				<div class="verse">ಸ್ವಯಂಜ್ಯೋತಿಷ್ಟ್ವಮಸ್ಯೋಕ್ತಂ ಸ್ವಪ್ನೇ ಚಾಕಾರಕಾತ್ಮತಾ ।। <br />ಮೃತ್ಯುರೂಪಾತ್ಯಯಶ್ಚೈವಂ ಪ್ರತೀಚಃ ಪೂರ್ವವಾಕ್ಯತಃ ।।  ೯೬೪ ।।  </div>
				<div class="verse">ಕಾಮಾದಯಃ ಸ್ವಭಾವೋಽಸ್ಯ ಮೃತ್ಯವೋಽಥ ನ ವಾ ಭವೇತ್ ।। <br />ಇತ್ಯಾಶಙ್ಕ್ಯ ನೃಪೋ ದೋಷಂ ಯಾಜ್ಞವಲ್ಕ್ಯಮಪೃಚ್ಛತ ।।  ೯೬೫ ।।  </div>
				<div class="verse">ಪೃಷ್ಟಂ ವಸ್ತು ಸುನಿರ್ಣೀತಂ ಮಯೇತಿಪ್ರಕೃತೋಕ್ತಿತಃ ।।  <br />ನಿವಿವೃತ್ಸುಂ ನೃಪೋ ವಿಪ್ರಂ ಭೂಯೋಽಪೃಚ್ಛದ್ವಿಮುಕ್ತಯೇ ।।  ೧೬೬ ।।  </div>
				<div class="verse">ಸ್ವಯಂಜ್ಯುತಿಷ್ಟ್ವಮುದಿತಂ ಮುಕ್ತೇರಙ್ಗಮಮನ್ಯತ ।।  ೯೬೭ ।।  <br />ನ ಚಾಙ್ಗನಿರ್ಣಯೋಕ್ತ್ಯೈವ ನಿರ್ಣಯಂ ಮನ್ಯತೇಽಙ್ಗಿನಃ ।।  <br />ಯತೋಽತೋ ಮೋಕ್ಷಮುದ್ದಿಶ್ಯ ಯಾಜ್ಞವಲ್ಕ್ಯಮಪೃಚ್ಛತ ।।  ೯೬೮ ।।  </div>
				<div class="verse">ಆಸಙ್ಗಪ್ರವಿವೇಕಾರ್ಥಂ ಸ ವಾ ಇತ್ಯಾದಿ ಭಣ್ಯತೇ ।। <br />ಕಾಮಾದಿಪ್ರವಿವೇಕೇ ಹಿ ಮೋಕ್ಷಯೋಗ್ಯತ್ವಮಾತ್ಮನಃ ।।  ೯೬೯ ।।  </div>
				<div class="verse">ಕಾಮಾದ್ಯಾತ್ಮಗುಣಶ್ಚೇತ್ಸ್ಯಾದನಿರ್ಮೋಕ್ಷಃ ಪ್ರಸಜ್ಯತೇ ।। <br />ನ ಹಿ ಗುಣ್ಯವಿನಾಶೇನ ತದ್ಗುಣಸ್ಯ ನಿರಾಕೃತಿಃ ।।  ೯೭೦ ।।  </div>
				<div class="verse">ರೂಪಾಣ್ಯೇವಾಯಮಾತ್ಮಾಽತ್ರ ಮೃತ್ಯೋಃ ಸ್ವಪ್ನೇಽತಿವರ್ತತೇ ।। <br />ನ ತು ಮೃತ್ಯುಂ ಯತಃ ಸ್ವಪ್ನೇ ಮೋದತ್ರಾಸಾದಿ ದೃಶ್ಯತೇ ।।  ೯೭೧ ।।  </div>
				<div class="verse">ಮೋದತ್ರಾಸಾದಿಕೋ ಮೃತ್ಯುಃ ಸ್ವಭಾವೋ ನ ಯಥಾಽಽತ್ಮನಃ ।। <br />ತಥಾಽತ ಊರ್ಧ್ವಂ ಪ್ರಬ್ರೂಹಿ ಭಗವನ್ಮೇ ವಿಮುಕ್ತಯೇ ।।  ೯೭೨ ।।  </div>
				<div class="verse">ಸಹಸ್ರದಾನಂ ತೂಕ್ತಸ್ಯ ಸ್ವಯಂಜ್ಯೋತಿಷ್ಟ್ವವಸ್ತುನಃ ।।  <br />ನಿರ್ಣಯಾಘಾಟವಿಜ್ಞಪ್ತ್ಯೈ ನಾಶೇಷಪ್ರಶ್ನನಿರ್ಣಯಾತ್ ।।  ೯೭೩ ।।  </div>
				<div class="verse">ಸ್ವಯಂಜ್ಯೋತಿಃ ಸ ವಾ ಏಷ ಯಃ ಪುರಾ ಪ್ರತಿಪಾದಿತಃ ।। <br />ಸ್ವಪ್ನಭೂಮಾವಸಙ್ಗೋಽಸೌ ಸಂಪ್ರಸಾದೇ ಪ್ರಸೀದತಿ ।।  ೯೭೪ ।।  </div>
				<div class="verse">ಅಪಾಂ ಕತಕಸಂಪರ್ಕಾದ್ಯಥಾಽತ್ಯನ್ತಪ್ರಸನ್ನತಾ ।। <br />ಅಪಾಸ್ತಾಶೇಷಸಂಸಾರಭಾವನಸ್ಯ಼ೈವಮಾತ್ಮನಃ ।।  ೯೭೫ ।।  </div>
				<div class="verse">ಸ್ವಾಸ್ಥ್ಯಂ ಪ್ರಸನ್ನತೈತಸ್ಮಿನ್ಸುಷುಪ್ತೇ ಭವತೀತ್ಯತಃ ।। <br />ಸಂಪ್ರಸಾದಮಿಮಂ ಪ್ರಾಹುಃ ಸುಷುಪ್ತಂ ತದ್ವಿದೋ ಜನಾಃ ।।  ೯೭೬ ।।  </div>
				<div class="verse">ಮಾತ್ರಾದಾನಂ ಯದಕರೋದಾತ್ಮಾ ಸ್ವಪ್ನರಿರಂಸಯಾ ।। <br />ತತ್ಕ್ಷಯೇ ಸ ನಿರಾಸಙ್ಗಃ ಸ್ವಾತ್ಮನ್ಯೇವ ಪ್ರಸೀದತಿ ।।  ೯೭೭ ।।  </div>
				<div class="verse">ಜಾಗ್ರದ್ವ್ಯಪೇಕ್ಷಯಾ ಸ್ವಪ್ನೇ ಕಿಂಚಿಚ್ಛೇಷಃ ಪ್ರಸೀದತಿ ।। <br />ತಸ್ಯಾಪ್ಯಸ್ತಮಯಾತ್ಪ್ರಾಜ್ಞೇ ಸಮಿತಿ ಸ್ಯಾದ್ವಿಶೇಷಣಮ್ ।।  ೯೭೮ ।।  </div>
				<div class="verse">ಕೇವಲಾಜ್ಞಾನಮಾತ್ರಾಧಿರಿಹ ಪ್ರತ್ಯಙ್ ವ್ಯವಸ್ಥಿತಃ ।। <br />ಕಾರಣಾತ್ಮಾ ಯತಸ್ತಸ್ಮಾಜ್ಜಾಗ್ರತ್ಸ್ವಪ್ನಾಖ್ಯಕಾರ್ಯಕೃತ್ ।।  ೯೭೯ ।।  </div>
				<div class="verse">ಕಥಂ ಕೇನ ಕ್ರಮೇಣಾತ್ರ ಪ್ರತ್ಯಾಗಾತ್ಮಾ ಪ್ರಸೀದತಿ ।। <br />ಇತ್ಯೇತದಧುನಾಽಽಚಷ್ಟೇರತ್ವೇತ್ಯಾದಿಗಿರಾ ಶ್ರುತಿಃ ।।  ೯೮೦ ।।  </div>
				<div class="verse">ಸ್ವಪ್ನಭೂಮಾವಯಂ ರತ್ವಾ ಕ್ರೀಡಾಂ ಕೃತ್ವಾಽಽತ್ಮಮಾಯಯಾ ।। <br />ಚರಿತ್ವಾ ಚ ವಿಹೃತ್ಯಾಽಽತ್ಮಾ ವಾಸನಾಮಾತ್ರಸಾಧನಃ ।।  ೯೮೧ ।।  </div>
				<div class="verse">ದೃಷ್ಟ್ವೈವೇತ್ಯೇವಶಬ್ದೇನ ಕಾರಕತ್ವಂ ನಿವಾರ್ಯತೇ ।। <br />ಪುಣ್ಯಪಾಪಫಲಂ ಚೇಹ ಪುಣ್ಯಪಾಪಗಿರೋಚ್ಯತೇ ।।  ೯೮೨ ।।  </div>
				<div class="verse">ಅಸ್ಯ ಜಾಗ್ರದವಸ್ಥಾಯಾಮಿನ್ದ್ರಿಯಾರ್ಥಾದಿಸಂಭವಾತ್ ।। <br />ಕ್ರಿಯಾ ನಿರ್ವರ್ತ್ಯತೇ ಸಾ ಚ ಸುಖಾದಿಫಲದಾಽಽತ್ಮನಃ ।।  ೯೮೩ ।।  </div>
				<div class="verse">ಸ್ವಪ್ನೇ ತು ಕಾರಕಾಭಾವಾನ್ನ ಕ್ರಿಯಾಸಿದ್ಧಿರಾತ್ಮನಃ ।। <br />ಚಿದಾಭಂ ವಾಸನಾಮಾತ್ರಂ ಪ್ರಥತೇಽತೋಽವಿಕಾರಿಣಃ ।।  ೯೮೪ ।।  </div>
				<div class="verse">ಯತೋಽತ್ರ ನ ಕ್ರಿಯಾ ತಸ್ಮಾದವದಧ್ರೇ ಶ್ರುತಿಃ ಸ್ವಯಮ್ ।।  <br />ದೃಷ್ಟ್ವೈವಾಽಽತ್ಮಾ ನ ಕೃತ್ವೇತಿ ಪ್ರತ್ಯಙ್ ತಸ್ಮಾನ್ನ ಕಾರಕಃ ।।  ೯೮೫ ।।  </div>
				<div class="verse">ಪುಣ್ಯಪಾಪಫಲಂ ಚೇಹ ಪುಣ್ಯಪಾಪಾಭಿಧಂ ಮತಮ್ ।। <br />ಕಾರ್ಯಂ ಕಾರಣವತ್ತಸ್ಮಾದುಪಚಾರಾತ್ಸಮೀರಿತಮ್ ।।  ೯೮೬ ।। </div>
				<div class="verse">ಸ್ವಪ್ನಕರ್ಮವ್ಯುಪರಮೇ ತತಃ ಪ್ರಾಜ್ಞೇ ಸ್ವಯಂಪ್ರಭಃ ।। <br />ಪ್ರಸೀದತಿ ಪರೋ ದೇವಃ ಪ್ರತೀಚ್ಯೇವ ಪರೇ ಪದೇ ।।  ೯೮೭ ।।  </div>
				<div class="verse">ಪುರಾಽಪ್ಯಸಕೃದಾತ್ಮಾಽಯಂ ಸ್ಥಾನಾತ್ಸ್ಥಾನಾನ್ತರಂ ಗತಃ ।। <br />ಯತೋಽತಃ ಪುನರಿತ್ಯೇವಂ ಸಂಪ್ರಸಾದಾಪ್ತಿತೋಽಭಿಧಾ ।।  ೯೮೮ ।।  </div>
				<div class="verse">ಆನುಲೋಮ್ಯಂ ಸುಷುಪ್ತಾಪ್ತಿರೇವಮುಕ್ತೇನ ವರ್ತ್ಮನಾ ।। <br />ತದ್ವ್ಯುತ್ಥಾನಂ ಪ್ರತಿಲೋಮ್ಯಂ ಸ್ವಪ್ನಾದಿಸ್ಥಾನಸಂಚರಃ ।।   ೯೮೯ ।।  </div>
				<div class="verse">ಪ್ರಾತಿಲೋಮ್ಯಾರ್ಥ ಏವಾತಃ ಪ್ರತಿಶಬ್ದೋಽಯಮಿಷ್ಯತೇ ।।  <br />ವಿಪರೀತಾಽಽಗತಿಃ ಸ್ವಪ್ನೇ ಪ್ರತಿಸ್ಥಾನಂ ತಥೈತ್ಯಜಃ ।।  ೯೯೦ ।।  </div>
				<div class="verse">ಯಥಾರ್ಥೇ ಪ್ರತಿಶಬ್ದೋಽಯಂ ನಿಶ್ಚಯಾರ್ಥೇ ನಿರಿತ್ಯಯಮ್ ।। <br />ಅಯನಂ ಗಮನಂ ಚ ಸ್ಯಾದಾಯೋ ಧಾತೋರಿಣೋ ಘಞಿ ।।  ೯೯೧ ।।  </div>
				<div class="verse">ಶ್ರೋತ್ರಾದಿಕರಣಾನ್ಯತ್ರ ಮಾತ್ರಾದಾನಸ್ಯ ಕಾರಣಮ್ ।। <br />ಯೋನಿಶಬ್ದಾಭಿಲಪ್ಯಂ ಸ್ಯಾಜ್ಜಾಗ್ರದ್ದೇಹಸಮಾಶ್ರಯಮ್ ।।  ೯೯೨ ।।  </div>
				<div class="verse">ಮಾತ್ರಾದಾನಸ್ಯ ಯಾ ಯಸ್ಯ ಯೋನಿರಾಸೀತ್ಪುರಾಽಽತ್ಮನಃ ।। <br />ತಾಮೇವಾಯಂ ಪುನರ್ಯೋನಿಂ ಸ್ವಪ್ನ ಆತ್ಮಾ ಪ್ರಪದ್ಯತೇ ।।  ೯೯೩ ।।  </div>
				<div class="verse">ಯಥಾಽಽದಾನಂ ಕೃತಂ ಪೂರ್ವಂ ಮಾತ್ರಾಣಾಂ ಸ್ವಪ್ನಸರ್ಜನೇ ।।  <br />ಸ್ವಪ್ನ ಆದಾಯ ತಾ ಮಾತ್ರಾಃ ಸ್ವಾಪ್ನೀಂ ಯೋನಿಂ ಪ್ರಪದ್ಯತೇ ।।  ೯೯೪ ।।  </div>
				<div class="verse">ಪ್ರತಿನ್ಯಾಯಗಿರಾ ಚಾಸ್ಯ ಯಥಾವರ್ತ್ಮಾಭಿಧೀಯತೇ ।। <br />ಪ್ರತಿಯೋನಿರವೇಣೈವ ಯಥಾಸ್ಥಾನಮಿಹೋಚ್ಯತೇ ।।  ೯೯೫ ।।  </div>
				<div class="verse">ಯಸ್ಮಾದ್ಯಸ್ಮಾದುಪಾದಾಯ ಮಾತ್ರಾಃ ಸ್ವಪ್ನಂ ಚಕಾರ ಸಃ ।। <br />ತತ್ರ ತತ್ರೈವ ತಾ ಧತ್ತೇ ಮಾತ್ರಾಃ ಸ್ವಾತ್ಮಾಂಶುಭಿಃ ಸಹ ।।  ೯೯೬ ।।  </div>
				<div class="verse">ಯೇನೈವ ವರ್ತ್ಮನಾ ಯಾತಃ ಪುನಸ್ತೇನೈವ ವರ್ತ್ಮನಾ ।। <br />ಯಾತಿ ಮಾತ್ರಾಃ ಸಮಾದಾಯ ಕರ್ಮವಾಯುಸಮೀರಿತಃ ।।  ೯೯೭ ।।  </div>
				<div class="verse">ಸ ಆತ್ಮಾ ಪುಣ್ಯಪಾಪೋತ್ಥಂ ಫಲಂ ನಾನಾಪ್ರಭೇದಕಮ್ ।। <br />ತತ್ರ ಸ್ವಪ್ನವಿಧೌ ತಿಷ್ಠನ್ಪಶ್ಯತೀಹ ಸಮೀಕ್ಷತೇ ।।  ೯೯೮ ।। </div>
				<div class="verse">ನೈನಂ ಸ್ಥಾನಾನ್ತರಂ ಪ್ರಾಪ್ತಂ ಗ್ರಾಮಾದ್ಗ್ರಾಮಾನ್ತರಂ ಯಥಾ ।। <br />ಶುಭಾಶುಭಂ ಯದದ್ರಾಕ್ಷೀಚತ್ಸಾಕ್ಷಾದನುಗಚ್ಛತಿ ।।  ೯೯೯ ।।  </div>
				<div class="verse">ಶುಭಾಶುಭಕ್ರಿಯೈವೇಹ ಪಶ್ಯತೀತ್ಯಭಿಧೀಯತೇ ।। <br />ನ ತು ಯದ್ವಾಸ್ತವಂ ವೃತ್ತಂ ಪಶ್ಯತೀತ್ಯಕ್ರಿಯಾತ್ಮನಃ ।।  ೧೦೦೦ ।।  </div>
				<div class="verse">ತೇನಾನನ್ವಾಗತ ಇತಿಪ್ರತಿಜ್ಞಾತಾರ್ಥಸಿದ್ಧಯೇ ।।  <br />ಅಸಙ್ಗೋ ಹೀತಿ ಹೇತೂಕ್ತಿಃ ಪ್ರತಿಜ್ಞಾರ್ಥೋಽಥವಾ ಭವೇತ್ ।।  ೧೦೦೧ ।। </div>
				<div class="verse">ಯದೈವಂ ಪೂರ್ವಮೇವ ಸ್ಯಾತ್ತದಾ ಹೇತುವಚಃ ಸ್ಫುಟಮ್ ।। <br />ತೇನಾನನ್ವಾಗತ ಇತಿ ಪ್ರಾಕ್ಲೃತೇನೈವ ಕರ್ಮಣಾ ।।  ೧೦೦೨ ।।  </div>
				<div class="verse">ಸಾಸಙ್ಗತ್ವಂ ಸಮಾಶಙ್ಕ್ಯ ಪ್ರವೃತ್ತೈಷಾ ಯತಃ ಶ್ರುತಿಃ ।। <br />ಅನನ್ವಾಗತ ಇತ್ಯಸ್ಯ ಹೇತುತ್ವಂ ಹಿಗಿರೋಚ್ಯತೇ ।।  ೧೦೦೩ ।।  </div>
				<div class="verse">ನ ಕರ್ಮ ಕುರುತೇ ಸ್ವಪ್ನೇ ಕಾರಕಾಣಾಮಸಂಭವಾತ್ ।। <br />ಫಲಮಾತ್ರಮಾಯಂ ತತ್ರ ಭುಙ್ಕೇ ಸ್ವಾಭಾಸವರ್ತ್ಮನಾ ।।  ೧೦೦೪ ।।  </div>
				<div class="verse">ನ ಹಿ ನಿಷ್ಪದ್ಯತೇ ಸ್ವಪ್ನೇ ಕ್ರಿಯಾ ಜಾಗರಿತೇ ಯಥಾ ।। <br />ಕರ್ತ್ರಾದಿಕಾರಕಸ್ಥಾನೇ ನಾತೋಽನ್ವೇತ್ಯಕ್ರಿಯಾತ್ಮನಃ ।।  ೧೦೦೫ ।।  </div>
				<div class="verse">ಯದಿ ಸ್ಥಾನಾನ್ತರಂ ಪ್ರಾಪ್ತಮನ್ವಿಯಾತ್ಸ್ವಪ್ನಜಾ ಕ್ರಿಯಾ ।। <br />ಶಾಸ್ರಾರಮ್ಭೋ ವೃಥೈವ ಸ್ಯಾತ್ಸ್ವಪ್ನೇ ಕೋ ನಾಪರಾಧ್ಯತಿ ।।  ೧೦೦೬ ।।  </div>
				<div class="verse">ಅಪೇತಸಾಧನಸ್ಯಾಪಿ ಪಶ್ಯತಃ ಸ್ವಪ್ನವಿಭ್ರಮಮ್ ।। <br />ಬಿಭರ್ತಿ ವಾಸನೈವಾಸ್ಯ ಕ್ರಿಯಾಕಾರಕರೂಪತಾಮ್ ।।  ೧೦೦೭ ।।  </div>
				<div class="verse">ಫಲಸಂಭೋಗಮಾತ್ರಂ ಚ ಯಸ್ಮಾತ್ಸ್ವಪ್ನೇ ಸಮೀಕ್ಷ್ಯತೇ ।। <br />ಫಲಾನ್ತರಾರಮ್ಭವಿಧಿರ್ನಾತಃ ಸ್ಯಾದಕ್ರಿಯಾತ್ಮನಃ ।।  ೧೦೦೮ ।।  </div>
				<div class="verse">ನ ಕರೋತಿ ಯತಃ ಸ್ವಪ್ನೇ ಕ್ರಿಯಾಮಿವ ಸಮೀಕ್ಷತೇ ।।  <br />ಪ್ರಕ್ರಿಯಾಫಲಸಂಯೋಗೋ ನಾತೋ ಬೋಧೇಽಸ್ಯ ವೀಕ್ಷ್ಯತೇ ।।  ೧೦೦೯ ।।  </div>
				<div class="verse">ತೃಪ್ತಃ ಸ್ವಪ್ನೇಽಥ ಸಂಬುದ್ಧಃ ಕ್ಷುತ್ಪರೀತಃ ಪ್ರಬುಧ್ಯತೇ ।।  ೧೦೧೦ ।।  <br />ಯಸ್ಮಾದನೃತಮೇವೇದಂ ಯತ್ಕಿಂಚಿದಿಹ ವೀಕ್ಷ್ಯತೇ ।। </div>
				<div class="verse">ಪ್ರತ್ಯಙ್ಙಕಾರಕಸ್ತಸ್ಮಾಲ್ಲಿಪ್ಯತೇ ನ ಕ್ರಿಯಾಫಲೈಃ ।।  ೧೦೧೧ ।।  <br />ಸ್ವಪ್ನಸ್ಕನ್ನನಿಮಿತ್ತಂ ತು ಪ್ರಾಯಶ್ಚಿತ್ತಂ ಯದುಚ್ಯತೇ ।। </div>
				<div class="verse">ಸತ್ಯೇನ್ದ್ರಿಯವಿಕಾರತ್ವಾತ್ತಚ್ಚಾಪಿ ನ ನಿರಾಶ್ರಯಮ್ ।।  ೧೦೧೨ ।।  <br />ಸ್ವಪ್ನಸ್ಕನ್ನಂ ಯಥಾ ಸ್ವಪ್ನೇ ಯಥಾ ಬೋಧೇಽಪಿ ವೀಕ್ಷ್ಯತೇ ।। </div>
				<div class="verse">ಆತ್ಮಚೈತನ್ಯವತ್ತಸ್ಮಾತ್ಪ್ರಾಯಶ್ಚಿತ್ತಂ ತದುದ್ಭವಮ್ ।।  ೧೦೧೩ ।।  <br />ಏಕಾ ತಾವದಿಯಂ ವ್ಯಾಖ್ಯಾ ಯಥೋಕ್ತೈಷೋಪವರ್ಣಿತಾ ।। </div>
				<div class="verse">ವ್ಯಾಚಕ್ಷತೇಽನ್ಯಥಾ ಚೇದಂ ವಾಕ್ಯೇಮತದ್ಯಥೋದಿತಮ್ ।।  ೧೦೧೪ ।।  <br />ಅನನ್ವಾಗತವಾಕ್ಯೇನ ವಿವೇಕಃ ಕರ್ಮಣಃ ಕೃತಃ ।। </div>
				<div class="verse">ಅಸಙ್ಗವಚಸಾ ತ್ವಸ್ಯ ಕಾಮನಿರ್ಮೋಕ ಉಚ್ಯತೇ ।।  ೧೦೧೫ ।।  <br />ನನು ನೈವ ಕ್ರಿಯಾ ಸಾಕ್ಷಾದ್ಧಾನವೃದ್ಧೀ ಪ್ರತೀಷ್ಯತೇ ।।  </div>
				<div class="verse">ಅಪಿ ಜಾಗರಿತಸ್ಥಾನೇ ಕಾಮೋ ಹೇತುರ್ಯತಸ್ತಯೋಃ ।।  ೧೦೧೬ ।। <br />ಅಕಾಮಸ್ಯ ಕ್ರಿಯಾ ಯಸ್ಮಾನ್ನಿಷ್ಫಲೈವ ಸಮೀಕ್ಷ್ಯತೇ ।। </div>
				<div class="verse">ಸ ಯಥಾಕಾಮ ಇತ್ಯಾದಿ ತಥಾ ಚೋರ್ಧ್ವಂ ಪ್ರವಕ್ಷ್ಯತೇ ।। <br />ಇತ್ಯಸ್ಯ ಪರಿಹಾರಾರ್ಥಮಸಙ್ಗೋ ಹೀತಿ ಭಣ್ಯತೇ ।।  ೧೦೧೭ ।।  </div>
				<div class="verse">ಯಮಾಸಙ್ಗಮಿಹ ಸ್ವಪ್ನೇ ಕಾಮಂ ತ್ವಮನುಪಶ್ಯಸಿ ।। <br />ಸ್ವಪತೋ ನ ಭವೇತ್ಕಾಮ ಇತ್ಯೇತದಭಿಧೀಯತೇ ।।  ೧೦೧೮ ।।  </div>
				<div class="verse">ಅಸಙ್ಗೋ ಹೀತಿ ವಾಕ್ಯೇನ ತದ್ವತೋಽಸಂಭವಾದಿಹ ।। <br />ಗ್ರಸ್ತಮತ್ರ ಮನಃ ಕಾಮಿ ವಾಸನಾಮಾತ್ರಶೇಷತಃ ।।  ೧೦೧೯ ।।  </div>
				<div class="verse">ಯತೋಽತೋಽಸಙ್ಗ ಏವಾಯಂ ಪುರುಷಃ ಸ್ವಪ್ನಭೂಮಿಗಃ ।। <br />ಬಹಿಃ ಕುಲಾಯಾದಿತ್ಯುಕ್ತಂ ಪಾಪ್ಮನೋ ವಿಜಹಾತಿ ಚ ।।  ೧೦೨೦ ।।  </div>
				<div class="verse">ದೇಹಾಶ್ರಯಾದೃತೇ ಕಾಮಾಃ ಸನ್ತಿ ನಾನ್ಯತ್ರ ಕುತ್ರಚಿತ್ ।। <br />ಸ್ವಪ್ನಪ್ರಪಞ್ಚಃ ಸರ್ವೋಽಪಿ ವಾಸನಾಮಾತ್ರಮೇವ ತು ।।  ೧೦೨೧ ।।  </div>
				<div class="verse">ವ್ಯಾಚಕ್ಷಾಣೋ ಯತಃ ಸ್ವಪ್ನಂ ಜ್ಞಾನಮಾತ್ರಂ ಪ್ರಭಾಷತೇ ।।  ೧೦೨೨ ।। <br />ಜಾನೇ ಪುತ್ರಾಯುತಂ ಜಾತಂ ಜಾನೇ ಪಿತರಮಾಗತಮ್ ।। <br />ತಥಾಚೇವಗಿರಾ ಯುಕ್ತಾನ್ಸ್ವಪ್ನಾನ್ವ್ಯಾಚಕ್ಷತೇ ಜನಾಃ ।।  ೧೦೨೩ ।।  </div>
				<div class="verse">ರಥಾದೇರಸತೋ ಯದ್ವಸ್ತ್ವಪ್ನೇ ನಿರ್ಮಾಣಮೀಕ್ಷ್ಯತೇ ।। <br />ಶರೀರೇನ್ದ್ರಿಯಕಾಮಾದೇರಸತಸ್ತದ್ವದೇವ ತು ।।  ೧೦೨೪ ।।  </div>
				<div class="verse">ರಥೇನ್ದ್ರಿಯಾದಿವತ್ತಸ್ಮಾತ್ಕಾಮೋಽಪ್ಯತ್ರ ಸಮೀಕ್ಷ್ಯತಾಮ್ ।। <br />ಸ್ವಪ್ನೇಽತೋಽಯಂ ನಿರಾಸಙ್ಗಃ ಪುಮಾನಭ್ಯುಪಗಮ್ಯತಾಮ್ ।।  ೧೦೨೫ ।।  </div>
				<div class="verse">ಕೌಟಸ್ಥ್ಯಂ ಯದಿ ವಾ ಪುಂಸೋಽಸಙ್ಗಶಬ್ದೇನ ಭಣ್ಯತೇ ।।  <br />ಕ್ರಿಯಾಶ್ಲೋಷಮೃತೇ ಯಸ್ಮಾನ್ನಾಧ್ಯಕ್ಷಫಲಸಂಗತಿಃ ।।  ೧೦೨೬ ।।  </div>
				<div class="verse">ನನು ಕರ್ತಾ ಪುಮಾನೇಷ ಸ ಹಿ ಕರ್ತೇತಿವಾಕ್ಯತಃ ।। <br />ನೈವಂ ಸ್ವಪ್ನೇ ಯತಃ ಪುಂಸಃ ಕರ್ತೃತ್ವಂ ಭಾವನಾಕೃತಮ್ ।।  ೧೦೨೭ ।।  </div>
				<div class="verse">ಕರ್ತೃಕಾರ್ಯಾವಭಾಸಿತ್ವಾಜ್ಜಾಗ್ರತ್ಕಾಲೇಽಪಿ ಚಾಽಽತ್ಮನಃ ।।  <br />ಕರ್ತೃತ್ವಂ ನ ಸ್ವತಃ ಸ್ವಪ್ನೇ ಕಿಮು ವಕ್ತವ್ಯಮಿಷ್ಯತೇ ।।  ೧೦೨೮ ।।  </div>
				<div class="verse">ಅವಿದ್ಯಾಸ್ರೋತಸೈವಾಸ್ಯ ಕ್ರಿಯಾಕಾರಕತಾಽಽತ್ಮನಃ ।। <br />ತಸ್ಥಚೈತನ್ಯಬಿಮ್ಬೇನ ಭುಙ್ಕೇಽಸೌ ಕರ್ಮಣಃ ಫಲಮ್ ।।  ೧೦೨೯ ।।  </div>
				<div class="verse">ಕರ್ತ್ರಾದಿಸಾಕ್ಷಿಣೋಽಸ್ಯಾಭೂತ್ಕರ್ತೃತ್ವಂ ಯತ್ಪುರಾಽಽತ್ಮನಃ ।। <br />ಸ ಹಿ ಕರ್ತೇತಿ ತಸ್ಯೈವ ವಚನಂ ಸ್ಯಾತ್ಪುನಃಶ್ರುತಿಃ ।।  ೧೦೩೦ ।।  </div>
				<div class="verse">ನನ್ವಸ್ಯೈವ ತು ತತ್ಕರ್ಮ ಭಾವನಾಪೇಕ್ಷಯಾಽಖಿಲಮ್ ।। <br />ಪ್ರವರ್ತತೇ ಕಥಂ ತಸ್ಯ ಕರ್ತೃತ್ವಂ ವಿನಿವಾರ್ಯತೇ ।।  ೧೦೩೧ ।।  </div>
				<div class="verse">ಕಾಮಂ ಪ್ರವರ್ತತಾಂ ಕರ್ಮ ನ ಚ ದೋಷೋಽತ್ರ ಕಶ್ಚನ ।।  <br />ಭಾವನೇಯಂ ಯತಃ ಕರ್ಮಗುಣ ಏವ ಸತೀ ಸದಾ ।। <br />ಸ್ವಸಾಕ್ಷಿಣಂ ಭಾವಯನ್ತೀ ನ ತ್ವಸಾವಾತ್ಮನೋ ಗುಣಃ ।।  ೧೦೩೨ ।।  </div>
				<div class="verse">ಪುಷ್ಣಗನ್ಧಃ ಪುಟಸ್ಥೋಽಪಿ ಪುಷ್ಪಸ್ಯೈವ ಯಥಾ ತಥಾ ।। <br />ಬುದ್ಧ್ಯಾದಿಕಾರಕಸ್ಥಸ್ಯ ಭಾವನಾ ಕರ್ಮಣೋ ಗುಣಃ ।। <br />ಆತ್ಮನಸ್ತೂಚಾರಾತ್ಸ್ಯಾನ್ನ ತು ಸಾಕ್ಷಾದ್ಗುಣೋ ಭವೇತ್ ।।  ೧೦೩೩ ।। </div>
				<div class="verse">ಉತ್ಪತ್ತೌ ಭೋಗಕಾಲೇ ಚ ಕರ್ಮಾಽಽದಾಯೈವ ಭಾವನಾಮ್ ।। <br />ಸ್ವಾತ್ಮಾನಂ ಲಭತೇ ಯಸ್ಮಾತ್ತಾಂ ವಿನಾ ತದನರ್ಥಕಮ್ ।।  ೧೦೩೪ ।।  </div>
				<div class="verse">ಕರ್ಮಣೋಽಪಿ ತಥಾಽತ್ಯನ್ತಂ ಪ್ರಯೋಗೈಕಸಮಾಶ್ರಯಾತ್ ।। <br />ಬುದ್ಧ್ಯಾದ್ಯರ್ಥಾಭಿಸಂಬನ್ಧಪಕ್ಷತೈವಾವಸೀಯತೇ ।। <br />ನ ತ್ವಾತ್ಮಗುಣತಾ ತಸ್ಯ ಕರ್ಮಣಃ ಸ್ಯಾತ್ಕದಾಚನ ।।  ೧೦೩೬ ।।  </div>
				<div class="verse">ಪ್ರಯೋಗಾಪೇಕ್ಷಣೇವಾಽಽಸ್ತೇ ಕರ್ಮ ಬುದ್ಧ್ಯಾದಿಸಂಕ್ಷಯೇ ।।  ೧೦೩೭ ।। <br />ಸ್ವಾತ್ಮತಃ ಪ್ರತಿಲಾಭಾಯ ನ ತ್ವಾತ್ಮಾನಮಪೇಕ್ಷತೇ ।। <br />ಸಭಾವನಮತಃ ಕರ್ಮ ಪ್ರತೀಚಃ ಪ್ರವಿವಿಚ್ಯತೇ ।।  ೧೦೩೮ ।।  </div>
				<div class="verse">ತಸ್ಮಾತ್ಕರ್ಮಗುಣಸ್ಯೈವ ಕರ್ಮಸ್ಥಸ್ಯೈವ ಸರ್ವದಾ ।। <br />ಸಾಕ್ಷ್ಯಾತ್ಮಾ ಭಾವನಾರೂಪಕಾಮಸ್ಯ ಸ್ವಪ್ನಸದ್ಮನಿ ।।  ೧೦೩೯ ।।  </div>
				<div class="verse">ಆಸಙ್ಗ ಆತ್ಮನಶ್ಚೇತ್ಸ್ಯಾತ್ಸಾಕ್ಷಾಚ್ಚೈತನ್ಯವದ್ಗುಣಃ ।। <br />ನ ಪಶ್ಯೇದಾತ್ಮವತ್ಕಾಮಂ ಕರ್ಮಸ್ಥಂ ಸ್ವಪ್ರಬೋಧಯೋಃ ।।  ೧೦೪೦ ।।  </div>
				<div class="verse">ಏವಂ ಚಾವಸ್ಥಿತೇ ಪಕ್ಷೇ ಶ್ರುತ್ಯಾಽಕಾರಿ ಸಮಞ್ಜಸಮ್ ।। <br />ಪ್ರಸಿದ್ಧವದುಪಾದಾನಮಸಙ್ಗೋ ಹೀತಿ ಸಾದರಣ್ ।।  ೧೦೪೧ ।।  </div>
				<div class="verse">ನ ಕರ್ಮೋಪಚಯೋಽತೋಽತ್ರ ಸ್ವಪ್ನೇ ಜಾಗ್ರದ್ವದಿಷ್ಯತೇ ।। <br />ಸರ್ವಾಸಙ್ಗವಿನಿರ್ಮೋಕಾದ್ವಾಸನಾಮಾತ್ರಶೇಷತಃ ।।  ೧೦೪೨ ।।  </div>
				<div class="verse">ನಾಯಂ ಕರ್ಮಮಯೋ ಯಸ್ಮಾನ್ನ ಚ ಕಾಮಮಯಃ ಸ್ವತಃ ।। <br />ಪ್ರತ್ಯಗಜ್ಞಾನತಸ್ತಸ್ಮಾತ್ತನ್ಮಯತ್ವಮಿವೇಕ್ಷ್ಯತೇ ।।  ೧೦೪೩ ।।  </div>
				<div class="verse">ನಾನಾಸಾಧನಸಂಬನ್ಧಾತ್ಕರ್ತೃತ್ವಂ ಜಗತೀಕ್ಷ್ಯತೇ ।। <br />ಅಯಂ ತ್ವಸಙ್ಗೋ ಯೇನಾತೋ ನ ಕರೋತಿ ನ ಲಿಪ್ಯತೇ ।।  ೧೦೪೪ ।।   </div>
				<div class="verse">ಮೂರ್ತಾಮೂರ್ತಾದ್ಯಪಹ್ನುತ್ಯಾ ಹ್ಯಾತ್ಮನಸ್ತತ್ತ್ವಮಬ್ರವೀತ್ ।। <br />ನಾತೋಽನಾತ್ಮಾಭಿಸಂಬನ್ಧಃ ಕೂಟಸ್ಥೈಕಾತ್ಮ್ಯಹೇತುತಃ ।।  ೧೦೪೫ ।।  </div>
				<div class="verse">ಸುಷುಪ್ತೇ ನನ್ವಸಂಬೋಧಾದ್ರತ್ವಾದಿ ಕಥಮುಚ್ಯತೇ ।। <br />ನ ತ್ವಿತ್ಯಪಿ ತಥಾ ವಾಕ್ಯಂ ನ ಬಾಹ್ಯಂ ಚೇತಿ ವಕ್ಷ್ಯತಿ ।।  ೧೦೪೬ ।।  </div>
				<div class="verse">ಸ್ವಪ್ನೇ ರತ್ವಾದ್ಯಥ ಮತಂ ನೈವಮಪ್ಯುಪಪದ್ಯತೇ ।। <br />ಅನನ್ವಾಗತಗೀಃ ಕುಪ್ಯೇತ್ಸ್ವಪ್ನೇಽನ್ವೇತ್ಯೇವ ತತ್ಕೃತಮ್ ।।  ೧೦೪೭ ।।  </div>
				<div class="verse">ಯಥಾ ಜಾಗ್ರತ್ಕೃತಂ ಕರ್ಮ ಕರ್ತಾರಮನುಗಚ್ಛತಿ ।। <br />ಜಾಗ್ರತ್ಸ್ಥಂ ಸ್ವಪ್ನಕರ್ಮೈವಂ ಸ್ವಪ್ನೇ ಸಮಧಿಗಚ್ಛತಿ ।।  ೧೦೪೮ ।।  </div>
				<div class="verse">ಇತ್ಯೇವಂ ಚೋದಿತೇ ಕೇಚಿತ್ಪರಿಹಾರಂ ಪ್ರಚಕ್ಷತೇ ।। <br />ಪದಚ್ಛೇದೇನ ಕುಶಲಾ ಅರತ್ವೇತ್ಯೇವಮಾದಿನಾ ।।  ೧೦೪೯ ।।  </div>
				<div class="verse">ಸ ಯತ್ತತ್ರೇತ್ಯಂಸಙ್ಗೋಕ್ತೇರ್ನೇದಮಪ್ಯುತ್ತರಂ ಭವೇತ್ ।। <br />ದೃಷ್ಟಿಂ ತತ್ರಾಪಿ ಚಾಧ್ಯಸ್ಯ ಪರಿಹಾರಂ ಪ್ರಚಕ್ಷತೇ ।।  ೧೦೫೦ ।।  </div>
				<div class="verse">ಅಸ್ತಿ ಭೋಗಃ ಸುಷುಪ್ತೇಽಪಿ ತಥಾಚಾಽಽನನ್ದಭುಙ್ಭತಃ ।। <br />ಐಶ್ವರೋ ವಾಽತ್ರ ಭೋಗೋಽಸ್ತಿ ಸರ್ವಸ್ಥಾನಾಭಿಮಾನತಃ ।।  ೧೦೫೧ ।।  </div>
				<div class="verse">ಕಾರ್ಯಭೂಮಿಗತೋ ಹ್ಯಾತ್ಮಾ ಸುಷುಪ್ತಂ ಪ್ರಸಮೀಕ್ಷ್ಯತೇ ।। <br />ಕಾರ್ಯಸ್ಯ ಕಾರಣವ್ಯಾಪ್ತೇರ್ನ ಸುಷುಪ್ತಪರೋಕ್ಷತಾ ।।  ೧೦೫೨ ।।  </div>
				<div class="verse">ಯದಿ ವಾ ಸ್ವಪ್ನ ಏವಾಸ್ತು ರತ್ವಾದಿ ಯದುದೀರಿತಮ್ ।। <br />ಸ್ವಪ್ನಯೋರಭಿತಃ ಪ್ರಾಜ್ಞಾದನನ್ವಾಗತತಾಽಪ್ಯತಃ ।।  ೧೦೫೩ ।।  </div>
				<div class="verse">ತ್ರಿಧಾ ತ್ರಿಧಾ ವಾ ಕ್ಲೃಪ್ತೇಃ ಸ್ಯಾದೇಕೈಕಸ್ಯೇತ್ಯದೋಷತಾ ।। <br />ಜಾಗ್ರತ್ಸ್ವಪ್ನಸುಷುಪ್ತಾನಾಂ ಜಾಗ್ರತ್ಸ್ವಪ್ನಸುಷುಪ್ತತಃ ।।  ೧೦೫೪ ।।  </div>
				<div class="verse">ಕಾರ್ಯಾಕಾರ್ಯಾದಿ ಯತ್ಸಾಕ್ಷಾತ್ಪ್ರಮಾಣಾತ್ಪ್ರಸಮೀಕ್ಷಯತೇ ।। <br />ಜಾಗ್ರಜ್ಜಾಗರಿತಂ ತಾದೃಕ್ತತ್ಸ್ವಪ್ನೋ ಯನ್ಮೃಷೇಕ್ಷಣಮ್ ।।  ೧೦೫೫ ।।  </div>
				<div class="verse">ಕಾಮಾದಿವಿಷಯಾಸಕ್ತೇರ್ನ ಕಿಂಚಿದ್ವಿವಿನಕ್ತಿ ಯತ್ ।।  <br />ಜಾಗ್ರತ್ಸುಷುಪ್ತಂ ತಾದೃಕ್ಸ್ಯಾನ್ನಿರ್ವಿವೇಕಸ್ವಭಾವತಃ ।।  ೧೦೫೬ ।।  </div>
				<div class="verse">ಸುಪ್ತೋಽಪಿ ಕರ್ಮ ಕುರುತೇ ನರಃ ಸ್ವಪ್ನೇ ಪ್ರಬೋಧವತ್ ।। <br />ಸ್ವಪ್ನಜಾಗ್ರತ್ತಥಾರೂಪಂ ಸ್ವಪ್ನಃ ಸ್ವಪ್ನಾತ್ಮಕೋಽತ್ರ ಯಃ ।।  ೧೦೫೭ ।।  </div>
				<div class="verse">ದೃಷ್ಟ್ವಾಽಪಿ ಯತ್ಸಮಾಖ್ಯಾತುಂ ಪ್ರಬುದ್ಧೋ ನೈವ ಶಕ್ನುಯಾತ್ ।। <br />ತಾದೃಕ್ಸ್ವಪ್ನಸುಷುಪ್ತಂ ಸ್ಯಾತ್ಸುಷುಪ್ತಂ ಚ ತ್ರಿಧೋಚ್ಯತೇ ।।  ೧೦೫೮ ।।  </div>
				<div class="verse">ಸುಷುಪ್ತಜಾಗ್ರನ್ಮೂಢಃ ಸ್ಯಾಚ್ಛಾನ್ತೋಽಸೌ ಸ್ವಪ್ನ ಉಚ್ಯತೇ ।। <br />ಐಕಾತ್ಮ್ಯತತ್ತ್ವಾಸಂಬೋಧಃ ಸುಷುಪ್ತಃ ಪ್ರಾಜ್ಞ ಉಚ್ಯತೇ ।।  ೧೦೫೯ ।।  </div>
				<div class="verse">ತ್ರಿವಿಧತ್ವಾತ್ಸುಷುಪ್ತಸ್ವ ಸರ್ವಂ ರತ್ವಾದಿ ಯುಜ್ಯತೇ ।। <br />ದೃಷ್ಟಾನ್ತಃ ಸಂಪ್ರಸಾದೋ ವಾ ಸ್ವಪ್ನಜಾಗ್ರದವಸ್ಥಯೋಃ ।।  ೧೦೬೦ ।।  </div>
				<div class="verse">ಯಥಾ ರತ್ವಾದ್ಯಸಂಭಾವ್ಯಂ ಸಂಪ್ರಸಾದೇ ತಥೈವ ಚ ।। <br />ಇತರತ್ರಾಪಿ ವಿಜ್ಞೇಯಂ ತತ್ರ ವಸ್ತ್ವಸಮೀಕ್ಷಣಾತ್ ।।  ೧೦೬೧ ।।  </div>
				<div class="verse">ಯತ ಏವಮತಃ ಕರ್ಮಕಾಮದೋಷವಿವರ್ಜಿತಃ ।। <br />ಪುರುಷೋಽಯಂ ಸ್ವತಃ ಸಿದ್ಧೋ ಯಥೋಕ್ತೇನೈವ ವರ್ತ್ಮನಾ ।।  ೧೦೬೨ ।।  </div>
				<div class="verse">ಅಸಙ್ಗತ್ವಾದಕರ್ತೇತಿ ನನ್ವಸಿದ್ಧೋಽಯಮುಚ್ಯತೇ ।। <br />ಸ್ವಪ್ನ ಕಾಮಸ್ಯ ದೃಷ್ಟತ್ವಾದ್ಯತ್ರ ಕಾಮಮಿತಿ ಶ್ರುತೇಃ ।।  ೧೦೬೩ ।।  </div>
				<div class="verse">ಇತ್ಯಸ್ಯ ಪರಿಹಾರಾರ್ಥಂ ಸ ವಾ ಇತ್ಯಾದಿಕಂ ವಚಃ ।। <br />ಪುನಃ ಸ್ವಪ್ನಸಮಾರಮ್ಭೋ ಗತತ್ವಾತ್ಕಿಮಿತೀರ್ಯತೇ ।। <br />ಬುದ್ಧಾನ್ತಾದೇರ್ಯಥಾ ತದ್ವನ್ನಾತಃ ಸ್ಯಾತ್ಪುನರುಕ್ತತಾ ।।  ೧೦೬೪ ।।  </div>
				<div class="verse">ನಿಶಾಯಾಂ ಸಂಪ್ರವೃತ್ತಾಯಾಂ ಸಂಹೃತಾಕ್ಷಸ್ಯ ನಿದ್ರಯಾ ।। <br />ಅವಸ್ಥಾಂ ತೈಜಸೀಂ ಭುಕ್ತ್ವಂ ಸ್ವಾಪೋ ಭವತಿ ದೇಹಿನಃ ।।  ೧೦೬೫ ।।  </div>
				<div class="verse">ಸ ಆನನ್ದಃ ಪರೋ ಜ್ಞೇಯಃ ಸುಖದುಃಖವಿವರ್ಜಿತಃ ।। <br />ಸತತಂ ಸರ್ವಭೂತಾನಾಂ ತಿಷ್ಠತ್ಯೇಷ ಪುರೀತತಿ ।।  ೧೦೬೬ ।।  </div>
				<div class="verse">ತತ್ರ ರತ್ವಾ ಯಥಾಕಾಮಂ ಕಂಚಿತ್ಕಾಲಂ ಯದೃಚ್ಛಯಾ ।। <br />ತಾಮವಸ್ಥಾಂ ತಿರಶ್ಚಕ್ರ ಆಯಿಯಾಸುಸ್ತತೋಽಪರಾಮ್ ।।  ೧೦೬೭ ।।  </div>
				<div class="verse">ಭಾವನಾವಿಗ್ರಹೋ ಭೂತ್ವಾ ತತ್ರ ಸ್ವಪ್ನರಿರಂಸಯಾ ।। <br />ಉಚ್ಚಾವಚಾನಿ ವಸ್ತೂನಿ ಭಾವನಾತಃ ಕರೋತಿ ಸಃ ।।  ೧೦೬೮ ।।  </div>
				<div class="verse">ಗತೌ ಪ್ರಾಣವಿಯೋಗಃ ಸ್ಯಾದ್ಯಥಾಕಾಲಸ್ಯ ಚೇಕ್ಷಣಮ್ ।। <br />ತದಸಂಭಾವ್ಯದೇಶಾದೌ ದರ್ಶನಾತ್ತನ್ಮೃಷಾತ್ಮತಾ ।।  ೧೦೬೯ ।।  </div>
				<div class="verse">ಯಾವತ್ಸ್ವಪ್ನೇಽಸ್ತಿ ವಕ್ತವ್ಯಂ ಪ್ರಾಕ್ತದುಕ್ತಮಶೇಷತಃ ।। <br />ತಸ್ಮಾನ್ನಾಽಽಸಙ್ಗಗನ್ಧೋಽಪಿ ಸ್ವಪ್ನೇ ಪುಂಸೋಽಸ್ಯ ವಿದ್ಯತೇ ।।  ೧೦೭೦ ।।  </div>
				<div class="verse">ಅಸಙ್ಗತ್ವಾದಸಂಬನ್ಧೋ ಯಥೇಹ ಸ್ವಪ್ನಕರ್ಮಭಿಃ ।। <br />ಜಾಗ್ರತ್ಯಪಿ ನ ಕರ್ತಾಽಯಮೇತಸ್ಮಾದೇವ ಕಾರಣಾತ್ ।।  ೧೦೭೧ ।।  </div>
				<div class="verse">ಅಸಜ್ಜಾಗ್ರದಸ್ಥೇಯಂ ಜಾಗ್ರದ್ರೂಪತ್ವಕಾರಣಾತ್ ।। <br />ಸ್ವಪ್ನೇ ಜಾಗ್ರದವಸ್ಥಾವತ್ತಥಾಚಾಽಽದ್ಯನ್ತವತ್ತ್ವತಃ ।।  ೧೦೭೨ ।।  </div>
				<div class="verse">ಅಜ್ಞಾನೋತ್ಥಮಿದಂ ಜಾಗ್ರಜ್ಜಡರೂಪಸಮನ್ವಯಾತ್ ।। <br />ತಥಾಽಪೇಕ್ಷಾತ್ಮಕತ್ವಾಚ್ಚ ಮೃಗತೃಷ್ಣೋದಕಾದಿವತ್ ।।  ೧೦೭೩ ।।  </div>
				<div class="verse">ನಿರಾಸಙ್ಗಃ ಪುಮಾನೇಷ ಸ್ವಪ್ನಬುದ್ಧಾನ್ತಯೋರಪಿ ।। <br />ಸಂಪ್ರಸಾದೇ ಕಿಮಙ್ಗಾಯಂ ಯತ್ರ ಕಿಂಚಿನ್ನ ವೀಕ್ಷ್ಯತೇ ।।  ೧೦೭೪ ।।  </div>
				<div class="verse">ನನು ಜಾಗ್ರದವಸ್ಥಾಯಾಂ ದೃಷ್ಟ್ವೈವೇತ್ಯುಚ್ಯತೇ ಕಥಮ್ ।। <br />ಪ್ರತ್ಯಕ್ಷಕರ್ತೃತಾ ತತ್ರ ಯತ ಆತ್ಮನ ಈಕ್ಷ್ಯತೇ ।।  ೧೦೭೫ ।।  </div>
				<div class="verse">ನೈವಂ ಕರ್ತ್ರಾದಿಸಾಕ್ಷಿತ್ವಾತ್ತಚ್ಚಿದಾಭಾಸತಸ್ತಥಾ ।। <br />ಕರ್ತೃತ್ವಮಾತ್ಮನೋ ಬೋಧ ಉಪಚಾರಾದ್ಯತಸ್ತತಃಸ ।।  ೧೦೭೬ ।।  </div>
				<div class="verse">ಆತ್ಮನೈವಾಯಮಿತಿ ಚ ಧ್ಯಾಯತೀವೇತಿ ಚ ಶ್ರುತೇಃ ।। <br />ನಾಽಽತ್ಮನಃ ಕಾರಕತ್ವಂ ಸ್ಯಾತ್ಸರ್ವಾವಸ್ಥಾತಿಲಙ್ಘಿನಃ ।।  ೧೦೭೭ ।। </div>
				<div class="verse">ವೇದಾತ್ಮಾಽಪಿ ತಥಾಚಾಽಽಹ ಪ್ರಪನ್ನಾಯ ಕಿರೀಟಿನೇ ।। <br />ಸಂಸಾರಹೇತುನಿಬಿಡಧ್ವಾನ್ತೋಚ್ಚಿಚ್ಛಿತ್ಸಯಾಽಽದರಾತ್ ।।  ೧೦೭೮ ।। </div>
				<div class="verse">ಅನಾದಿತ್ವಾನ್ನಿರ್ಗುಣತ್ವಾತ್ಪರಮಾತ್ಮಾಽಯಮವ್ಯಯಃ ।। <br />ಶರೀರಸ್ಥೋಽಪಿ ಕೌನ್ತೇಯ ನ ಕರೋತಿ ನ ಲಿಪ್ಯತೇ ।।  ೧೦೭೯ ।।  </div>
				<div class="verse">ಸ್ವಪ್ನಬೃದ್ಧಾನ್ತವಾಕ್ಯಾಭ್ಯಾಂ ಮೃತ್ಯೋರಾಸಙ್ಗಲಕ್ಷಣಾತ್ ।। <br />ವಿವಿಕ್ತತೈವಂ ಯತ್ನೇನ ನಿರ್ಣೀತಾ ಪ್ರತ್ಯಾಗಾತ್ಮನಃ ।।  ೧೦೮೦ ।।  </div>
				<div class="verse">ಅನ್ಯೋನ್ಯಪರಿಹಾರೇಣ ಸ್ವಪ್ನಜಾಗ್ರದವಸ್ಥಯೋಃ ।। <br />ಕಾಮಕರ್ಮಾತ್ಮಕಾಸಙ್ಗವಿವಿಕ್ತತ್ವಮಿಹೋದಿತಮ್ ।।  ೧೦೮೯ ।।  </div>
				<div class="verse">ಯಥೋದಿತಾರ್ಥ ಏತಸ್ಮಿನ್ದೃಷ್ಟಾನ್ತೋಽಪ್ಯಧುನೋಚ್ಯತೇ ।।  <br />ನಿರಾಸಙ್ಗತ್ವಸಿದ್ಧ್ಯರ್ಥಂ ಪ್ರತ್ಯಗಾತ್ಮಾಖ್ಯವಸ್ತುನಃ ।।  ೧೦೮೨ ।।  </div>
				<div class="verse">ಸ್ವಾತನ್ತ್ರ್ಯಪ್ರತಿಪತ್ತ್ಯರ್ಥಂ ಮಹಾನಿತಿ ವಿಶೇಷಣಮ್ ।। <br />ನಾದೇಯಸ್ರೋತಸಾಽಹಾರ್ಯೋ ಮತ್ಸ್ಯೋ ದೃಷ್ಟಾನ್ತ ಉಚ್ಯತೇ ।।  ೧೦೮೩ ।।  </div>
				<div class="verse">ಯಥಾ ಸಿನ್ಧೋರ್ಮಹಾಮತ್ಸ್ಯ ಉಭೇ ಕೂಲೇ ಮಿಥಃ ಪೃಥಕ್ ।। <br />ಅನುಕ್ರಮೇಣ ಸಂಚರನ್ಮತ್ಸ್ಯೋಽನ್ಯಃ ಕೂಲತೋ ಮತಃ ।।  ೧೦೮೪ ।।  </div>
				<div class="verse">ಕೂಲಾಭ್ಯಾ ಕ್ರಮಸಂಬನ್ಧಾದ್ವ್ಯತಿರೇಕಾಚ್ಚ ಕೂಲತಃ ।। <br />ಸ್ರೋತೋಮಧ್ಯೇ ದ್ವಯಾಪ್ರಾಪ್ತೇರಸಙ್ಗೋಽಯಂ ತಿಮಿರ್ಯಥಾ ।।  ೧೦೮೫ ।।  </div>
				<div class="verse">ಜಾಗ್ರತ್ಸ್ವಪ್ನಕುಲಾಯಾಭ್ಯಾಂ ಕ್ರಮಸಂಬನ್ಧತಸ್ತಥಾ ।। <br />ವ್ಯತಿರೇಕೋ ದ್ವಯಾಪ್ರಾಪ್ತೇರಸಙ್ಗೋಽಯಂ ಪುಮಾನಪಿ ।।  ೧೦೮೬ ।। </div>
				<div class="verse">ಯುಗಪತ್ಸ್ಯಾದ್ದ್ವಯೋರ್ಭೋಗೋ ಜಾಗ್ರತ್ಸ್ವಪ್ನಕುಲಾಯಯೋಃ ।। <br />ಭೂತಮಾತ್ರಾವಿಶೇಷತ್ವಾತ್ತಾಭ್ಯಾಮಾತ್ಮಾ ನ ಚೇತ್ಪೃಥಕ್ ।।  ೧೦೮೭ ।।  </div>
				<div class="verse">ಸಂಬನ್ಧಂ ಕುರ್ವತೇ ಕೇಚಿದನ್ಯಥೈವ ಮಹಾಧಿಯಃ ।। <br />ಮಹಾಮತ್ಸ್ಯಾದಿವಾಕ್ಯಸ್ಯ ಸ ಯಥೋಕ್ತಸ್ತಥೋಚ್ಯತೇ ।।  ೧೦೮೮ ।।  </div>
				<div class="verse">ಬಾಹ್ಯಂ ಕರ್ಮಾಸ್ಯ ಬುದ್ಧ್ಯಾದಿಪ್ರಯೋಗಾಶ್ರಿತಮೇವ ಹಿ ।। <br />ಪುಂಸಃ ಕಿಲ ತತೋಽಭ್ಯೇತ್ಯ ಭಾವನಾಽಽಪ್ನೋತಿ ದೇಹಿನಮ್ ।।  ೧೦೮೯ ।।  </div>
				<div class="verse">ತಸ್ಯಾ ವಿವೇಕಾ ವ್ಯಾಖ್ಯಾತೋ ಯಥೋಕ್ತವಚಸಾಽಽತ್ಮನಃ ।। <br />ಅವಿದ್ಯಾ ತ್ವಾತ್ಮವಿಜ್ಞಾನಸಂಶ್ರಿತೈವ ನ ಸಾಽನ್ಯತಃ ।।  ೧೦೯೦ ।।  </div>
				<div class="verse">ಯತ್ತದ್ವಿಜ್ಞಾನಮಾತ್ಮೀಯಂ ತದ್ವಿಕೃತ್ಯಾವತಿಷ್ಠತೇ ।। <br />ಮಿಥ್ಯಾಜ್ಞಾನಗ್ರಹಾಯಾಸಾವವಿದ್ಯಾ ಪ್ರತ್ಯಗಾತ್ಮನಃ ।।  ೧೦೯೧ ।। </div>
				<div class="verse">ಅವಿದ್ಯಾವಿಷಸಂದಷ್ಟಂ ತಜ್ಜ್ಞಾನಂ ಪರಮಾತ್ಮನಃ ।। <br />ಪಾರಂಪರ್ಯೇಣ ಬುದ್ಧ್ಯಾದೌ ಸ್ಥೂಲೀಭಾವಂ ನಿಗಚ್ಛತಿ ।।  ೧೦೯೨ ।।  </div>
				<div class="verse">ಸ್ಥೂಲೀಭೂತಾ ಬಹಿಃ ಸೇಯಂ ಪ್ರಕಾಶತ್ವಾಯ ಕಲ್ಪತೇ ।। <br />ಏವಂ ಬಹಿರವಿದ್ಯೇಯಂ ನಿಷ್ಕ್ರಾಮತ್ಯಾತ್ಮನಃ ಪೃಥಕ್ ।।  ೧೦೯೩ ।।  </div>
				<div class="verse">ಸ್ವಪ್ನೇ ವಿವೇಕೋ ವ್ಯಾಖ್ಯಾತಃ ಕರ್ಮಣೋಽಸ್ಯಾಽಽತ್ಮನೋಽಧುನಾ ।। <br />ಅವಿದ್ಯಾಪ್ರವಿವೇಕೋಽಯಂ ವಕ್ಷ್ಯತೇಽಸ್ಯಾತ ಉತ್ತರಮ್ ।।  ೧೦೯೪ ।।  </div>
				<div class="verse">ಕರ್ಮಣಾ ನಿರ್ಮಿತಂ ಲೋಕಮಾತ್ಮಾ ಪಶ್ಯತ್ಯವಿದ್ಯಯಾ ।। <br />ತಯೋರ್ವಿವೇಕಾದುಭಯೋಃ ಸ್ವಾಭಾವ್ಯಂ ಪ್ರತಿಪದ್ಯತೇ ।।  ೧೦೯೫ ।।  </div>
				<div class="verse">ರೂಪಾದಿವಿಷಯಾಸಙ್ಗ ಕರಣೈಶ್ಚಕ್ಷುರಾದಿಭಿಃ ।। <br />ಅನುಪ್ರವಿಶ್ಯ ಭೋಕ್ತಾರಂ ರಞ್ಜಯಿತ್ವಾಽವತಿಷ್ಠತೇ ।।  ೧೦೯೬ ।।  </div>
				<div class="verse">ವಿಜ್ಞಾನಂ ಪೌರುಷಂ ಶುದ್ಧಂ ತೇನಾಽಽಸಙ್ಗೇನ ದೂಷಿತಮ್ ।। <br />ತಮೇವಾಽಽಸೃತ್ಯ ನಿರ್ಗಮ್ಯ ಬಾಹ್ಯತೋ ವ್ಯವತಿಷ್ಠತೇ ।।  ೧೦೯೭ ।।  </div>
				<div class="verse">ಆಸಙ್ಗಾವಿದ್ಯಯೋರೇವಮನ್ಯೋನ್ಯಾಶ್ರಯತೋದಿತಾ ।। <br />ಅಭಾವಾದನಯೋರಾತ್ಮಾ ಸ್ವಾತ್ಮಸ್ಥಃ ಸಂಪ್ರಸೀದತಿ ।।  ೧೦೯೮ ।।  </div>
				<div class="verse">ಪ್ರಸಿದ್ಧಮೇತಲ್ಲೋಕೇಽಪಿ ಯದಿ ರೋಗಾದಿಸಂಗತಿಃ <br />ನ ಭವತ್ಯಥ ಜಲ್ಪನ್ತಿ ಸ್ವಸ್ಥೋಽಯಮಿತಿ ಲೋಕಿಕಾಃ ।।  ೧೦೯೯ ।। </div>
				<div class="verse">ನಿರಾಸಙ್ಗಸ್ಯ ವಿದುಷಸ್ತಸ್ಮಾನ್ಮುಕ್ತಿಂ ಪ್ರತೀಮಹೇ ।। <br />ಸ್ಯಾದನ್ಯತರವೈಕಲ್ಯೇ ನ ವೇತ್ಯೇತದನಿಶ್ಚಿತಮ್ ।।  ೧೧೦೦ ।।  </div>
				<div class="verse">ತದ್ಯಥಾ ಶ್ಯೇನ ಇತ್ಯಸ್ಮಾದ್ಯಾವತ್ಸ್ತ್ರೀಬ್ರಾಹ್ಮಣಾದಿತಿ ।। <br />ಅವಿದ್ಯಾಪ್ರವಿವೇಕಾರ್ಥಮೇವಮೇತಾವದುಚ್ಯತೇ ।।  ೧೧೦೧ ।।  </div>
				<div class="verse">ಸ್ವಪ್ನಜಾಗ್ರತ್ಯಚಾರೇಽಸ್ಮಿನ್ನಾತ್ಮಾ ಶ್ಯೇನಃ ಪತನ್ನಿವ ।। <br />ಪರಿಶ್ರಾನ್ತಃ ಸುಷುಪ್ತಾಖ್ಯಂ ನೀಡಂ ಧಾವತ್ಯಥಾಽಽತ್ಮನಃ ।।  ೧೧೦೨ ।।  </div>
				<div class="verse">ಕರ್ಮಾವಿದ್ಯಾವಿನಿರ್ಮುಕ್ತ ಏತಸ್ಮಿನ್ನೇವ ಲಕ್ಷ್ಯತೇ ।। <br />ಸರ್ವಶೋಕಾತಿಗಃ ಸ್ವಸ್ಥಃ ಸ್ತಿಮಿತಃ ಸ್ವಾತ್ಮನಿ ಸ್ಥಿತಃ ।।  ೧೧೦೩ ।।  </div>
				<div class="verse">ಇತಿ ವ್ಯಾಚಕ್ಷತೇ ಕೇಚಿನ್ಮಹಾಮಸ್ತ್ಯಾದಿಕಾಂ ಶ್ರುತಿಮ್ ।। <br />ತನ್ನಯಾಯ್ಯಮಥವಾಽನ್ಯಾಯ್ಯಂ ಯತ್ನಾನ್ನ್ಯಾಯೈಃ ಪರೀಕ್ಷ್ಯತಾಮ್ ।।  ೧೧೦೪ ।।  </div>
				<div class="verse">ಆತ್ಮವಸ್ತ್ವತಿರೇಕೇಣ ನಾಸ್ತಿ ವಸ್ತ್ವನ್ತರಂ ಯದಿ ।। <br />ಬಾಹ್ಯಾನ್ತಃಪ್ರವಿಭಾಗೋಽಯಂ ಕಿಮಾಶ್ರಿತ್ಯ ಪ್ರಕಲ್ಪ್ಯತೇ ।।  ೧೧೦೫ ।।  </div>
				<div class="verse">ವಿಷಯೇನ್ದ್ರಿಯಾದಿ ಯದ್ವಸ್ತು ನಾವಿದ್ಯಾವ್ಯಾತಿರೇಕಿ ತತ್ ।। <br />ವಸ್ತ್ವನ್ತರಸ್ಯ ಸದ್ಭಾವ ಐಕಾತ್ಮ್ಯಂ ಬಾಧ್ಯತೇ ಯತಃ ।।  ೧೧೦೬ ।।  </div>
				<div class="verse">ಆಸಙ್ಗಸ್ಯಾಽಽಗತಿರತೋ ವಿಷಯೇನ್ದ್ರಿಯವರ್ತ್ಮನಾ ।। <br />ನ್ಯಾಯಾಭಾವಾದಯುಕ್ತೈವ ನಾಪ್ಯವಿದ್ಯಾ ತಮಾನಯೇತ್ ।।  ೧೧೦೭ ।।  </div>
				<div class="verse">ಮಿಥ್ಯಾಜ್ಞಾನಮೃತೇ ನಾನ್ಯತ್ಕಾರ್ಯಂ ಕಿಂಚಿದಪೀಷ್ಯತೇ ।।  <br />ಅವಿದ್ಯಾಯಾ ಯತೋ ನಾತ ಆಸಙ್ಗಾದ್ಯಾಹೃತಿಃ ಸ್ವತಃ ।।  ೧೧೦೮ ।।  </div>
				<div class="verse">ಆತ್ಮಾವಿದ್ಯಾಪ್ರಸಿದ್ಧ್ಯೈವ ಹ್ಯಾವಿದ್ಯಾಽಪ್ಯಾತ್ಮನೋ ಯತಃ ।। <br />ನ ಸ್ವತಃ ಪರತೋ ವಾಽತೋ ವಸ್ತುತಃ ಪ್ರತ್ಯಗಾತ್ಮನಿ ।।  ೧೧೦೯ ।।  </div>
				<div class="verse">ನಿಃಶೇಷವಿಕ್ರಿಯಾವರ್ಗಪ್ರತಿಷೇಧಶ್ರುತೇಸ್ತಥಾ ।। <br />ಆತ್ಮಜ್ಞಾನಂ ವಿಕೃತ್ಯಾಽಽಸ್ತೇಽವಿದ್ಯೇತ್ಯೇತಚ್ಚ ದುರ್ಭಣಮ್ ।।  ೧೧೧೦ ।।  </div>
				<div class="verse">ಪ್ರತ್ಯ಼ಕ್ಚಿದಾಭಾವಿದ್ಯಾಽತೋ ಹ್ಯವಿಚಾರಿತಸಿದ್ಧಿಕಾ ।। <br />ಸಿದ್ಧಾಯತೇ ಪ್ರತೀಚೀಯಂ ಪ್ರಾಕ್ಸಮ್ಯಗ್ಜ್ಞಾನಜನ್ಮನಃ ।।  ೧೧೧೧ ।। </div>
				<div class="verse">ಜಾಗ್ರತ್ಸ್ವಪ್ನವಿವೇಕೋಽತೋ ವಾಕ್ಯಾರ್ಥಪ್ರತಿಪತ್ತಯೇ ।। <br />ವಾಕ್ಯಾರ್ಥಪ್ರತಿಪತ್ತ್ಯೈವ ಪ್ರತ್ಯಗಜ್ಞಾನನಿಹನುತಿಃ ।।  ೧೧೧೨ ।।  </div>
				<div class="verse">ಜಾಗ್ರತ್ಸ್ವಪ್ನಸುಷುಪ್ತೇಷು ಸಂಚಾರೋಽಯಂ ಪ್ರಮಾನ್ತರಾತ್ ।।  <br />ಸಿದ್ಧೋ ಯಸ್ಮಾದತಸ್ತಸ್ಮಿನ್ವಾಕ್ಯಂ ಸ್ಯಾದನುವಾದಕಮ್ ।।  ೧೧೧೩ ।।  </div>
				<div class="verse">ಕ್ರಮಸಂಚಾರಿಣಸ್ತಸ್ಯ ಜಾಗ್ರತ್ಸ್ವಪ್ನಸುಷುಪ್ತಿಷು ।। <br />ಬ್ರಹ್ಮತ್ವಂ ನಾನ್ಯತೋಽಜ್ಞಾಯಿ ವಾಕ್ಯಂ ತತ್ಪ್ರತಿಪತ್ತಿಕೃತ್ ।।  ೧೧೧೪ ।।  </div>
				<div class="verse">ಆತ್ಮನೋ ಬ್ರಹ್ಮತಾ ಸಾಕ್ಷಾದ್ಬ್ರಹ್ಮಣೋಽಪ್ಯಾತ್ಮತಾ ಸ್ವತಃ ।।  <br />ತತ್ತ್ವಮಸ್ಯಾದಿವಾಕ್ಯಸ್ವ ವಿಷಯೋಽಯಮಿಹೋದಿತಃ ।।  ೧೧೧೫ ।। </div>
				<div class="verse">ಮಹಾಮತ್ಸ್ಯಾಖ್ಯದೃಷ್ಟಾನ್ತಃ ಸ್ವಪ್ನಜಾಗ್ರದವಸ್ಥಯೋಃ ।। <br />ವ್ಯಾಖ್ಯಾತೋಽಪ್ಯನ್ಯಥಾ ತ್ವನ್ಯೇ ದೃಷ್ಟಾನ್ತೇ ವ್ಯಾಚಚಕ್ಷಿರೇ ।।  ೧೧೧೬ ।।  </div>
				<div class="verse">ವಿಜ್ಞಾನಂ ಪ್ರಸ್ತುತಂ ತಸ್ಮಿನ್ಸಂದೇಹೋ ನಃ ಪ್ರಜಾಯತೇ ।। <br />ಕಿಮೇತದ್ಭೌತಿಕಂ ಜ್ಞಾನಂ ಭೂತೇಭ್ಯೋಽನ್ಯಸ್ಯ ಚಾಽಽತ್ಮನಃ ।।  ೧೧೧೭ ।।  </div>
				<div class="verse">ವಿಜ್ಞಾನಂ ಭೌತಿಕಂ ತಾವದ್ಭೂತಸಂಸರ್ಗಜನ್ಮನಃ ।। <br />ಯಥೈವ್ರ ಬಾಹ್ಯನಯನಪ್ರಕಾಶಾರ್ಥಾಭಿಸಂಗತೇಃ ।।  ೧೧೧೮ ।।  </div>
				<div class="verse">ವಿಷಯಜ್ಞಾನಜನ್ಮೈವಮಾತ್ಮನೋ ಭೂತಸಂಗತೇಃ ।। <br />ಬುದ್ಧೀನ್ದ್ರಿಯಾದಿಸಂಸರ್ಗಾದಭಿವ್ಯಕ್ತಿಃ ಸಮೀಕ್ಷ್ಯತೇ ।।  ೧೧೧೯ ।। </div>
				<div class="verse">ಸಂವಿಜ್ಜ್ಞಾನವಿಶೇಷಸ್ಯ ತಥಾ ಸತಿ ನ ಕಿಂಚನ ।। <br />ವ್ಯತಿರಿಕ್ತಸ್ಯ ವಿಜ್ಞಾತುರ್ವಿಜ್ಞಾನೇಽಸ್ತಿ ಪ್ರಯೋಜನಮ್ ।।  ೧೧೨೦ ।।  </div>
				<div class="verse">ಇತ್ಯೇವಂ ಚೋದಿತೇ ಕೈಶ್ಚಿದತ್ರ ಪ್ರತಿವಿಧೀಯತೇ ।। <br />ವ್ಯತಿರಿಕ್ತೋ ನ ಚೇಜ್ಜ್ಞಾತಾ ಭೂತೇಭ್ಯೋಽಭ್ಯುಪಗಮ್ಯತೇ ।।  ೧೧೨೧ ।।  </div>
				<div class="verse">ತುಲ್ಯತ್ವಾದ್ಭೂತಮಾತ್ರಾಣಾಂ ಸ್ವಪ್ನಜಾಗ್ರದವಸ್ಥಯೋಃ ।। <br />ವಿಜ್ಞಾನಜನ್ಮ ಯುಗಪತ್ತದಾ ಪ್ರಾಪ್ನೋತಿ ತೇ ಧ್ರುವಮ್ ।।  ೧೧೨೨ ।।  </div>
				<div class="verse">ಕ್ರಮವೃತ್ತೇಸ್ತು ಬೋಧಸ್ಯ ನ ಬೋಧೋ ಭೌತಿಕಸ್ತತಃ ।। <br />ಅನ್ಯಸ್ಯೈವ ಹಿ ಸಂವಿತ್ಸ್ಯಾತ್ಸ್ವಪ್ನಬುದ್ಧಾನ್ತನೀಡತಃ ।।  ೧೧೨೩ ।। </div>
				<div class="verse">ಇತ್ಯಸ್ಯಾರ್ಥಸ್ಯ ವಿಜ್ಞಪ್ತ್ಯೈ ದೃಷ್ಟಾನ್ತೋಽತ್ರಾಭಿಧೀಯತೇ ।।  <br />ಕ್ರಮೇಣ ಸಂಚರನ್ನದ್ಯಾಂ ಮಹಾಮತ್ಸ್ಯೋ ಯಥಾ ಬಲೀ ।।  ೧೧೨೪ ।।  </div>
				<div class="verse">ಮತ್ಸ್ಯಾಭಿಸಂಗತಿರ್ಯದ್ವತ್ಪರ್ಯಾಯೇಣೇಹ ಕೂಲಯೋಃ ।। <br />ಕ್ರಮೇಣ ಜ್ಞಾತೃಸಂಬನ್ಧಸ್ತದ್ವತ್ಸ್ವಪ್ನಪ್ರಬೋಧಯೋಃ ।।  ೧೧೨೫ ।।  </div>
				<div class="verse">ವ್ಯಾಪಿತ್ವಾದಾತ್ಮನೋಽಪ್ಯೇವಂ ಯುಗಪಜ್ಜ್ಞಾತೃತೇತಿ ಚೇತ್ ।। <br />ಭೂತಮಾತ್ರಾವದಿತ್ಯೇವಂ ಸಮಾನಂ ಚೋದ್ಯಮಾವಯೋಃ ।।  ೧೧೨೬ ।। </div>
				<div class="verse">ಕಸ್ತರ್ಹಿ ಕ್ರಮಹೇತುಃ ಸ್ಯಾದ್ದೇವತಾಹೇತುಕೋಽಸ್ತು ಸಃ ।। <br />ಕ್ರಮೇಣ ವೃತ್ತಿಸ್ತಾಸಂ ಸ್ಯಾದಧಿಷ್ಠಾತೃತ್ವಕಾರಣಾತ್ ।।  ೧೧೨೭ ।।  </div>
				<div class="verse">ಅತ್ರಾಪಿ ಯುಗಪಜ್ಜ್ಞಾನಮುಕ್ತಯೋಃ ಪಕ್ಷಯೋರ್ಯಥಾ ।। <br />ವ್ಯಾಪಿತ್ವಾದ್ದೇವತಾನಾಂ ಸ್ಯಾತ್ಸ್ವಪ್ನಜಾಗ್ರದವಸ್ಥಯೋಃ ।।  ೧೧೨೮ ।।  </div>
				<div class="verse">ಅಸಂಭವಾತ್ಪ್ರಯತ್ನಸ್ಯ ಯುಗಪದ್ದೇವತಾತ್ಮನಃ ।। <br />ನಾತಃ ಸ್ಯಾದ್ಯುಗಪಜ್ಜ್ಞಾನಮಿತಿ ಚೇನ್ನ ತಥಾಽಪಿ ತತ್ ।।  ೧೧೨೯ ।।  </div>
				<div class="verse">ಪ್ರಾಹಾಽಽತ್ಮಪಕ್ಷವಾದ್ಯತ್ರ ಸಿದ್ಧಂ ನೋ ಯತ್ಸಮೀಹಿತಮ್ ।।  <br />ಕುತಸ್ತದಿತಿ ಚೇನ್ಮತ್ತಃ ಶೃಣು ಸರ್ವಂ ಯಥೋಚ್ಯತೇ ।।  ೧೧೩೦ ।।  </div>
				<div class="verse">ಸರ್ವತ್ರ ಯೌಗಪದ್ಯಂ ಸ್ಯಾದ್ವಿಭುತ್ವಾದ್ದೇವತಾತ್ಮನಃ ।। <br />ಐಶ್ವರ್ಯಾಚ್ಚ ಪ್ರಯತ್ನೋತ್ಥಕಾರ್ಯೇಷ್ವಸ್ಯಾಽಽತ್ಮನೋ ನ ತು ।।  ೧೧೩೧ ।।  </div>
				<div class="verse">ಅಧಿಷ್ಠೇಯೇನ್ದ್ರಿಯಾಣಾಂ ಹಿ ಸ್ವಪ್ನಭೂಮಾವಸಂಭವಾತ್ ।।  <br />ವ್ಯಾಪಾರೋ ನಾಸ್ತ್ಯಃ ಸ್ವಪ್ನೇ ದೇವತಾನಾಂ ಮನಾಗಪಿ ।।  ೧೧೩೨ ।।  </div>
				<div class="verse">ಅತೋ ಭೋಕ್ತಾ ಸ್ವಯಂಸಿದ್ಧೋ ಯಥೋಕ್ತೇನೈವ ಹೇತುನಾ ।। <br />ಪ್ರಯತ್ನಾಯೌಗಪದ್ಯೇನ ಸ್ವಪ್ನಜಾಗ್ರದ್ವೂಯಾದ್ಧಿರುಕ್ ।।  ೧೧೩೩ ।।  </div>
				<div class="verse">ಆತ್ಮನೋ ಭೋಕ್ತೃತಾಸಿದ್ಧಿರ್ಜ್ಞಾತೃತ್ವಂ ಚ ಪ್ರಸಿಧ್ಯತಿ ।। <br />ವ್ಯಾಪಿತ್ವೇಽಪ್ಯಸ್ಯ ಯತ್ನೋ ಯ ಆತ್ಮನಃ ಕರ್ತೃತಾಂ ಪ್ರತಿ ।।  ೧೧೩೪ ।।  </div>
				<div class="verse">ನ ಸಂಭವತ್ಯಸೌ ಯತ್ನೋ ಯೌಗಪದ್ಯೇನ ನೀಡಯೋಃ ।। <br />ದೃಷ್ಟತ್ವಾತ್ಪರಿಪಾಠ್ಯಾ ಸ್ಯಾತ್ತಸ್ಮಾದ್ವೃತ್ತಿರಿತಿ ಸ್ಥಿತಮ್ ।।  ೧೧೩೫ ।।  </div>
				<div class="verse">ಅಯೌಗಪದ್ಯದರ್ಶಿತ್ವಮಾತ್ಮಾಸ್ತಿತ್ವೇಽನುಮೇಷ್ಯತೇ ।। <br />ತಥಾ ತದ್ವ್ತಿರಿಕ್ತತ್ವೇ ಜಾಗ್ರಕತ್ಸ್ವಪ್ನಕುಲಾಯತಃ ।।  ೧೧೩೬ ।।  </div>
				<div class="verse">ನ ಚ ಸ್ವಪ್ನವಿನಿರ್ಮಾಣೇ ದೇವತಾವ್ಯಾಪೃತಿರ್ಭವೇತ್ ।। <br />ಯಥಾಸ್ವಂ ಸ್ಥಾನಮಾಯಾನ್ತಿ ತಾ ಮೃತಿಸ್ವಪಯೋರ್ಯತಃ ।।  ೧೧೩೭ ।। </div>
				<div class="verse">ಮತಂ ಯಥಾ ಮೃತೌ ದೇವಾಸ್ತ್ಯಕ್ತ್ವಾ ಸ್ವಂ ಸ್ವಮನುಗ್ರಹಮ್ ।। <br />ದೇಹಾರಮ್ಭೇ ಪುನರ್ದೇವಾ ಯಥಾಸ್ವಂ ಕುರ್ವತೇ ಕ್ರಿಯಾಮ್ ।।  ೧೧೩೮ ।।  </div>
				<div class="verse">ತದ್ವತ್ಸುಷುಪ್ಸೋರುತ್ಕ್ರಮ್ಯ ದೇವತಾಃ ಸ್ವಾಧಿಕಾರತಃ ।।  <br />ಸ್ವಪ್ನಸರ್ಗೇ ಪುನಸ್ತಾಃ ಸ್ವಮಧಿಕಾರಂ ಪ್ರಕುರ್ವತೇ ।।  ೧೧೩೯ ।।  </div>
				<div class="verse">ಇತ್ಯೇವಂ ಚೋದಿತೇಽಥಾತ್ರ ಪರಿಹಾರೋಽಭಿಧೀಯತೇ ।। <br />ಲಿಙ್ಗಕಾರ್ಯಾನಭಿವ್ಯಕ್ತೇರ್ನಾಲಂ ಕಾರ್ಯಯ ದೇವತಾಃ ।।  ೧೧೪೦ ।।  </div>
				<div class="verse">ಕಾರಣಾನ್ಯಸಮರ್ಥಾನಿ ಯಥಾ ದೇಹಮೃತೇ ಮೃತೌ ।। <br />ಸ್ವಕಾರ್ಯಸ್ಯಾಭಿನಿಷ್ಪತ್ತೌ ತಥಾ ಸ್ವಪ್ನೇಽಪಿ ದೇವತಾಃ ।।  ೧೧೪೧ ।।  </div>
				<div class="verse">ಕರಣಾನ್ಯನಪಾಶ್ರಿತ್ಯ ನಾಲಂ ಸ್ವಾಧಿಕೃತಿಂ ಪ್ರತಿ ।।  <br />ಸ್ವಪ್ನೇ ಚ ಕರಣಾಭಾವಃ ಶ್ರುತ್ಯೈವ ಪ್ರತಿಪಾದಿತಃ ।।  ೧೧೪೨ ।।  </div>
				<div class="verse">ಯತ ಏವಮತಃ ಸ್ವಪ್ನೇ ನಾಽಽಶಹ್ಕಾ ದೇವತಾಃ ಪ್ರತಿ ।।  ।। <br />ಅಧಿಕಾರೋ ಯತಸ್ತಾಸಾಮಾತ್ಮನೋ ದೇಹಸಂಗತೌ ।।  ೧೧೪೩ ।।  </div>
				<div class="verse">ಮುಕ್ತ್ವೈವ ದೇಹಸಂಬನ್ಧಂ ಸ್ವಪ್ನೋಽಯಂ ಪ್ರತ್ಯಗಾತ್ಮನಃ ।। <br />ಬಹಿಷ್ಕುಲಾಯವಚನಾದೇತಚ್ಚಾಧ್ಯವಸೀಯತೇ ।।  ೧೧೪೪ ।।  </div>
				<div class="verse">ನಾತೋ ಭೌತಿಕಮೇತತ್ಸ್ಯಾನ್ನಾಪಿ ಸ್ಯಾದ್ದೇವತಾಕೃತಮ್ ।। <br />ಚೈತನ್ಯಂ ಸ್ವಪ್ನಗಂ ಸ್ವಾರ್ಥಂ ಶರೀರದ್ವಯವರ್ಜನಾತ್ ।।  ೧೧೪೫ ।।  </div>
				<div class="verse">ನಿರನುಗ್ರಹಂ ನಿಷ್ಕರಣಂ ವಾಸನೋಪಾಧಿಮಾತ್ರಕಮ್ ।। <br />ಸ್ವಪ್ನದರ್ಶನಮೇತ್ಸ್ಯಾತ್ಪ್ರತ್ಯಗ್ಧೀವಸ್ತುಸಂಶ್ರಯಮ್ ।।  ೧೧೪೬ ।।  </div>
				<div class="verse">ಪೃಥಕ್ತ್ವೇ ವಾಽಪೃಥಕ್ತ್ವೇ ವಾ ಭೂತೇಭ್ಯೋ ದೇವತಾತ್ಮನಃ ।।  <br />ಕಿಮರ್ಥಂ ದೇವತಾಶಙ್ಕಾ ಕ್ರಿಯತೇ ಹಿರುಗಾತ್ಮನಃ ।।  ೧೧೪೭ ।।  </div>
				<div class="verse">ಮತ್ಸ್ಯದೃಷ್ಟಾನ್ತವಚಸ ಏತಾವತ್ಫಲಮಿಷ್ಯತೇ ।। <br />ಮೃತ್ಯುರೂಪಮಿದಂ ಸರ್ವಂ ಕಾರ್ಯಂ ಚ ಕರಣಾನಿ ಚ ।।  ೧೧೪೮ ।।  </div>
				<div class="verse">ತಾಭ್ಯಂ ವಿಲಕ್ಷಣಸ್ತ್ವಾತ್ಮಾ ಸ್ವಪ್ನೇ ಯೋಽಯಂ ಪ್ರಪಶ್ಚಿತಃ ।। <br />ಸ್ಥೂಲಸೂಕ್ಷ್ಮಶರೀರಾಭ್ಯಾಂ ಕೇವಲಶ್ಚೇತನೋಽಕ್ರಿಯಃ ।।  ೧೧೪೯ ।।  </div>
				<div class="verse">ತಥೈವ ಕಾಮಕರ್ಮಭ್ಯಾಮತ್ಯನ್ತಂ ಸ್ಯಾದ್ವಿಲಕ್ಷಣಃ ।। <br />ಪ್ರಯೋಜಕಾಭ್ಯಾಂ ದೇಹಸ್ಯ ತಥೈವ ಕರಣಸ್ಯ ಚ ।।  ೧೧೫೦ ।।  </div>
				<div class="verse">ಅವಿದ್ಯಾಕೃತಮೇವಾತಃ ಸಂಸಾರಿತ್ವಂ ನ ತು ಸ್ವತಃ ।। <br />ಅತೋಽವಿದ್ಯಾಸಮುಚ್ಛಿತ್ತೌ ಮುಕ್ತಿಃ ಸ್ಯಾತ್ಪರಮಾತ್ಮನಃ ।।  ೧೧೫೧ ।।  </div>
				<div class="verse">ಇತ್ಯುಕ್ತಃ ಪೂರ್ವವಾಕ್ಯೇನ ಸಮುದಾಯಾರ್ಧ ಈದೃಶಃ ।। <br />ಪೌರ್ವಾಪರ್ಯಂ ಸಮೀಕ್ಷ್ಯಾಽಽತ್ಮಾ ನಿಷ್ಕ್ರಿಯಃ ಕೇವಲೋಽದ್ವಯಃ ।।  ೧೧೫೨ ।।  </div>
				<div class="verse">ಅಪಾಸ್ತಕಾರ್ಯಕರಣಕರ್ಮಾಸಙ್ಗೋ ನ ತು ಕ್ವಚಿತ್ ।। <br />ಆತ್ಮೋಪಪಾದಿತಃ ಸಾಕ್ಷಾದ್ವಚಸ್ಯೇಕತ್ರ ಯತ್ನತಃ ।।  ೧೧೫೩ ।।  </div>
				<div class="verse">ಸಾಸಙ್ಗಶ್ಚ ಸಮೃತ್ಯುಶ್ಚ ಸಕಾರ್ಯಕರಣಸ್ತಸ್ಥಾ ।। <br />ಅವಿದ್ಯಯಾ ಯತೋ ಬೋಧ ಆತ್ಮಾಽಯಮುಪಲಕ್ಷ್ಯತೇ ।।  ೧೧೫೪ ।।  </div>
				<div class="verse">ಸ್ವಪ್ನೇ ತು ವಾಸನಾಕಾಮಸಂಯ಼ುಕ್ತೋ ಮೃತ್ಯುವರ್ಜಿತಃ ।। <br />ಸಂಪ್ರಸಾದೇ ಪ್ರಸನ್ನಶ್ಚ ತಥಾಽಸಙ್ಗೋಽಪಿ ವೀಕ್ಷ್ಯತೇ ।।  ೧೧೫೫ ।।  </div>
				<div class="verse">ತದ್ವಾ ಅಸ್ಯೈತದಿತ್ಯತ್ರ ಯಥೋಕ್ತಂ ರೂಪಮಾತ್ಮನಃ ।। <br />ವಕ್ಷ್ಯಮಾಣಮತಸ್ತಸ್ಯ ದೃಷ್ಟಾನ್ತೋಽಯಮಿಹೋಚ್ಯತೇ ।।  ೧೧೫೬ ।।  </div>
				<div class="verse">ಸ್ವತೋ ಬುದ್ಧಂ ಚ ಶುದ್ಧಂ ಚ ಮುಕ್ತಂ ರೂಪಮಿಹಾಽಽತ್ಮನಃ ।। <br />ಏಕವಾಕ್ಯೋಪಸಂಹಾರೇ ನ ಪುಞ್ಜೀಕೃತ್ಯ ದರ್ಶಿತಮ್ ।।  ೧೧೫೭ ।।  </div>
				<div class="verse">ತದ್ಯಥಾ ಶ್ಯೇನ ಇತ್ಯುಕ್ತ್ಯಾ ತದ್ದೃಷ್ಟಾನ್ತಪ್ರದರ್ಶನಾತ್ ।। <br />ಶುದ್ಧಬುದ್ಧಾದಿಕಂ ರೂಪಮಾತ್ಮನಃ ಸಂಪ್ರದರ್ಶ್ಯತೇ ।।  ೧೧೫೮ ।।  </div>
				<div class="verse">ಸ್ವಪ್ನಬುದ್ಧಾನ್ತಯೋರ್ವೇಹ ದೃಷ್ಟಾನ್ತಃ ಸಂಪ್ರದರ್ಶಿತಃ ।। <br />ಸಂಪ್ರಸಾದಸ್ಯ ದೃಷ್ಟಾನ್ತಃ ಶ್ಯೇನೇನಾಥಾಧುನೋಚ್ಯತೇ ।।  ೧೧೫೯ ।।  </div>
				<div class="verse">ಶ್ಯೇನಃ ಶಶಾದೋ ವಿಜ್ಞೇಯೋ ಬೃಹತ್ಕಾಯಶ್ಚ ರೋಹಿತಃ ।। <br />ಕ್ಷಿಪ್ರಃ ಶ್ಯೇನಃ ಸುಪರ್ಣಸ್ತು ಬಲವಾನಲ್ಪವಿಗ್ರಹಃ ।।  ೧೧೬೦ ।।  </div>
				<div class="verse">ಶ್ಯೇನಃ ಶ್ರಾನ್ತೋ ಯಥಾಽಽಕಾಶೇ ಭಕ್ಷ್ಯಹೇತೋಃ ಪರಿಭ್ರಮನ್ ।। <br />ಪಕ್ಷೌ ವಿತತ್ಯ ನೀಡಂ ಸ್ವಮೇನಿ ಹಿ ಶ್ರಮಹಾನಯೇ ।।  ೧೧೬೧ ।। </div>
				<div class="verse">ಯಥಾ ತಥಾಽಯಮಪ್ಯಾತ್ಮಾ ಜಾಗ್ರತ್ಸ್ವಪ್ನೌ ಪರಿಭ್ರಮನ್ ।। <br />ಶ್ರಾನ್ತಸ್ತಚ್ಛ್ರಮಹಾನಾರ್ಥಂ ಬ್ರಹ್ಮನೀಡಂ ಪ್ರಪದ್ಯತೇ ।।  ೧೧೬೨ ।।  </div>
				<div class="verse">ಅನ್ತಾಯ ಧಾವತೀತ್ಯುಕ್ತಂ ತಸ್ಯಾನ್ತಸ್ಯ ವಿಶೇಷಣಮ್ ।। <br />ಯತ್ರ ಸುಪ್ತೋ ನ ಕಮಿತಿ ಜಾಗ್ರತ್ಸ್ವಪ್ನನಿಷೇಧಕೃತ್ ।।  ೧೧೬೩ ।।  </div>
				<div class="verse">ಸುಪ್ತಸ್ತಿಸೃಷ್ವವಸ್ಥಾಸು ಸಾಮಾನ್ಯೇನ ಯತಸ್ತತಃ ।। <br />ವಿಶಿನಷ್ಟ್ಯಾತ್ಮನಃ ಸ್ವಾಪಂ ಯತ್ರ ಸುಪ್ತಗಿರಾ ಸ್ಫುಟಮ್ ।।  ೧೧೬೪ ।।  </div>
				<div class="verse">ನ ಕಂಚನೇತಿ ಕಾಮೋ ಯಃ ಸ್ವಪ್ನಜಾಗ್ರದವಸ್ಥಾಯೋಃ ।। <br />ನಿಷಿಧ್ಯತೇ ಸುಷುಪ್ತೇಽಸೌ ತಥಾ ಸ್ವಪ್ನೋಽಪಿ ಯಸ್ತಯೋಃ ।।  ೧೧೬೫ ।।  </div>
				<div class="verse">ಸ್ವಪ್ನೇ ವಾ ಕಾಮವಿರಹಾದ್ಯಥೋಕ್ತೇನೈವ ವರ್ತ್ಮನಾ ।। <br />ಜಾಗ್ರತ್ಕಾಮನಿಷೇಧೋಽತಸ್ತತ್ರ ಕಾಮಾದಿಸಂಭವಾತ್ ।।  ೧೧೬೬ ।।  </div>
				<div class="verse">ಏಕೈಕಸ್ಯಾಮವಸ್ಥಾಯಾಂ ಜಾಗ್ರತ್ಸ್ವಪ್ನಸುಷುಪ್ತಿಭಿಃ ।। <br />ಯದಿ ವಾ ವಿದ್ಯತೇ ಭೇದಃ ಕಂಚನೇತಿ ಚ ಲಿಙ್ಗತಃ ।।  ೧೧೬೭ ।।  </div>
				<div class="verse">ತ್ರಯ ಆವಸಥಾ ಇತಿ ತಥಾ ಚ ಶ್ರುತಿಶಾಸನಮ್ ।। <br />ಜಾಗ್ರತ್ಸ್ವಪ್ನಸುಷುಪ್ತಾನಾಂ ತ್ರೈವಿಧ್ಯಪ್ರತಿಪಾದಕಮ್ ।।  ೧೧೬೮ ।। </div>
				<div class="verse">ತತ್ರ ತ್ರಯಾಣಾಂ ಸ್ಥಾನಾನಾಂ ಜಾಗ್ರತ್ಸ್ವಪ್ನನಿಷೇಧನಮ್ ।। <br />ನ ಕಂಚನೇತಿ ವಾಕ್ಯೇನ ತಯೋರೇವ ಗ್ರಹಃ ಶ್ರುತೇಃ ।।  ೧೧೬೯ ।।  </div>
				<div class="verse">ಸ್ವಪ್ನಂ ನ ಕಂಚನೇತ್ಯುಕ್ತ್ಯಾ ಸರ್ವಸ್ವಪ್ನನಿಷೇಧನಮ್ ।। <br />ಇತಿ ಪ್ರಬೋಧಸ್ವಪ್ನಾಭ್ಯಾಂ ವಿವಿಕ್ತಂ ಸ್ಥಾನಮುಚ್ಯತೇ ।।  ೧೧೭೦ ।।  </div>
				<div class="verse">ಜಾಗ್ರತ್ಸ್ವಪ್ನಾತ್ಮಕೌ ಪಕ್ಷೌ ವಿತತ್ಯಾಽಽತ್ಮಾಽಽತ್ಮಮೋಹವಾನ್ ।। <br />ಭುಕ್ತ್ವಾ ಭೋಗಾನಥ ಶ್ರಾನ್ತಃ ಪಕ್ಷೌ ಸಂಹೃತ್ಯ ಚಾಽಽತ್ಮನಿ ।।  ೧೧೭೧ ।।  </div>
				<div class="verse">ಅವಿದ್ಯಾಯಾಮವಸ್ಥಾನಂ ತದುದ್ಭೂತಸ್ಯ ವಸ್ತುನಃ ।। <br />ಸಂಹತ್ಯಪಕ್ಷೋಪಮಯಾ ಶ್ರುತ್ಯೇಹ ಪ್ರತಿಪಾದ್ಯತೇ ।।  ೧೧೭೨ ।।  </div>
				<div class="verse">ಸಂಲಯಾಯೇತಿ ಯಚ್ಛುದ್ಧಂ ರೂಪಂ ಸ್ಯಾತ್ಪ್ರತ್ಯಗಾತ್ಮನಃ ।। <br />ಪ್ರತ್ಯಕ್ಚಿದಾಭ ಆಗತ್ಯ ಧ್ರಿಯತೇ ಪ್ರತ್ಯಗಾತ್ಮನೇ ।।  ೧೧೭೩ ।।  </div>
				<div class="verse">ಬುದ್ಧ್ಯಾದಿಕಾರ್ಯಸಂಹಾರೇ ಪ್ರತ್ಯಕ್ಚೈತನ್ಯರೂಪಿಣಃ ।। <br />ಚಿದ್ಬಿಮ್ಬಸ್ಯಾಪಿ ಸಂಹಾರೋ ಜಲಾರ್ಕಪ್ರವಿಲಾಪವತ್ ।।  ೧೧೭೪ ।।  </div>
				<div class="verse">ಅವಿದ್ಯಾವಾನ್ಪುರಾ ಯೋಽಭೂದವಿದ್ಯಾಕಾರ್ಯಗಶ್ಚಿತಿಃ ।। <br />ಅವಿದ್ಯಯಾ ವಿಭಾಗೋಽಸ್ಯ ಚಿದ್ಬಿಮ್ಬಸ್ಯೋಪಜಾಯತೇ ।।  ೧೧೭೫ ।।  </div>
				<div class="verse">ಪ್ರತ್ಯಾಖ್ಯಾತೈವ ಸಾಽವಿದ್ಯಾ ಸಕಾರ್ಯಾ ಸರ್ವದಾಽಽತ್ಮನಾ ।। <br />ಪ್ರತ್ಯಾಚಷ್ಟೇ ತು ನಾವಿದ್ಯಾ ನಿರಾತ್ಮತ್ವಾಚ್ಚಿದಾತ್ಪ್ರನಃ ।।  ೧೧೭೬ ।।  </div>
				<div class="verse">ಅವಿದ್ಯಾತಜ್ಜಕಾರ್ಯಾಭ್ಯಾಮಾತ್ಮಾಽನ್ಯಾನವಶೇಷತಃ ।। <br />ಸಂಬಧ್ಯತೇ ಸ್ವತೋಽಸಙ್ಗ ಆತ್ಮತ್ವಾದೇವ ಕಾರಣಾತ್ ।।  ೧೧೭೭ ।।  </div>
				<div class="verse">ಅವಿದ್ಯಾ ಯಚ್ಚ ತತ್ಕಾರ್ಯಮಾತ್ಮಾನಂ ಸ್ವಾತ್ಮಸಿದ್ಧಯೇ ।।  <br />ಸಂಬಿಭತ್ಸತ್ಯನಾತ್ಮತ್ವಾದಾತ್ಮಾ ತನ್ನಾನುಮನ್ಯತೇ ।।  ೧೧೭೮ ।।  </div>
				<div class="verse">ನಿಃಸಙ್ಗಸ್ಯ ಸಸಙ್ಗೇನ ಕೂಟಸ್ಥಸ್ಯ ನಿರಾತ್ಮನಾ ।। <br />ಆತ್ಮನೋಽನಾತ್ಮನಾ ಯೋಗೋ ವಾಸ್ತವೋ ನೋಪಪದ್ಯತೇ ।।  ೧೧೭೯ ।।  </div>
				<div class="verse">ಪ್ರತ್ಯಾಖ್ಯಾತಾಽಽತ್ಮನೈವೇಯಂ ಪ್ರತ್ಯಗಾತ್ಮಾನಮೇಕಲಮ್ ।। <br />ಅವಿದ್ಯಾಽಽಲಿಙ್ಗತೇ ವಹ್ನಿಂ ಘೃತಪಿಣ್ಡ ಇವೋಲ್ಬಣಮ್ ।।  ೧೧೮೦ ।।  </div>
				<div class="verse">ಅವಿಚಾರಿತಸಂಸಿದ್ಧಾ ಸಂಗತಿಃ ಪರಮಾತ್ಮನಃ ।। <br />ಅವಿದ್ಯಾತಜ್ಜಕಾರ್ಯಾಭ್ಯಾಮೇವಮೇವೇತಿ ಗಮ್ಯತಾಮ್ ।।  ೧೧೮೧ ।।  </div>
				<div class="verse">ಏವಂ ಸತ್ಯಸ್ಯ ಬಾಧಃ ಸ್ಯಾತ್ಪರಮಾರ್ಥಾತ್ಮಸಂಶ್ರಯಾತ್ ।। <br />ಸಂಸಾರಾನರ್ಥಸಂಬನ್ಧಹೇತೋರಾತ್ಮಪ್ರಮಾಣತಃ ।।  ೧೧೮೨ ।।  </div>
				<div class="verse">ಪ್ರತ್ಯಗ್ಧೀಮಾತ್ರತಃ ಪ್ರತ್ಯಙ್ಙದ್ವಯತ್ವವಿಶೇಷಣಃ ।। <br />ನಿಃಸಂಬನ್ಧಾತ್ಮಸಂಬನ್ಧಾದನಾತ್ಮಾ ತ್ವಾತ್ಮವನ್ನ ಸನ್ ।।  ೧೧೮೩ ।।  </div>
				<div class="verse">ಸಮಸ್ತವ್ಯಸ್ತತಾಮೇವಂ ಸತಿ ವ್ಯಾಚಕ್ಷತೇಽತ್ರ ಯೇ ।। <br />ಕರ್ಷನ್ತಿ ನಾಸಿಕಾಗ್ರೇಣ ಕರ್ಣಮೂಲಂ ಸುಖೇನ ತೇ ।।  ೧೧೮೪ ।।  </div>
				<div class="verse">ಆತ್ಮವಸ್ತ್ವತಿರೇಕೇಣ ನಾನ್ಯದ್ವಸ್ತ್ವಸ್ತಿ ಮಾನತಃ ।। <br />ತನ್ಮಾನಮಿತಿ ಚೇನ್ಮೈವಂ ಯಸಸ್ತತ್ಪ್ರಾಕ್ಪ್ರಬೋಧತಃ ।।  ೧೧೮೫ ।।  </div>
				<div class="verse">ಅಸ್ತು ವಸ್ತ್ವನ್ತರಂ ಚಾನ್ಯತ್ತಸ್ಯಾಪ್ಯಾತ್ಮಾಭಿಸಂಗತೌ ।। <br />ಕೋ ಹೇತುರಿತಿ ವಕ್ತವ್ಯಂ ನಾವಿದ್ಯಾಽಕಾರಕತ್ವತಃ ।।  ೧೧೮೬ ।।  </div>
				<div class="verse">ಸಮಸ್ತವ್ಯಸ್ತತಾವ್ಯಾಖ್ಯಾ ತಸ್ಮಾದನ್ಧಪರಂಪರಾ ।। <br />ವೈಶ್ವಾನರವರಾದೇವ ನ ತು ನ್ಯಾಯಾನುಸಾರತಃ ।।  ೧೧೮೭ ।।  </div>
				<div class="verse">ಅಸ್ಯ ಹಿ ದ್ವೈತವಿಷಯೇ ವಿಜ್ಞಾನಂ ಭಾನುರಶ್ಮಿವತ್ ।। <br />ವಿಕೀರ್ಣಂ ಬೋಧದೇಶೀಯಂ ಸಮನ್ತಾತ್ಪ್ರಥತೇ ದೃಶೇಃ ।।  ೧೧೮೮ ।।  </div>
				<div class="verse">ತತ್ರ ಕರ್ಮಪ್ರಸೂತೋಽಯಂ ಕಾಮಃ ಸರ್ವಪ್ರವೃತ್ತಿಕೃತ್ ।। <br />ಜಾತಾ ಕರ್ಮಣ ಏವೇಯಂ ಭಾವನಾಽಸ್ಯಾನ್ತರಾತ್ಮನಃ ।।  ೧೧೮೯ ।।  </div>
				<div class="verse">ಯಥಾಲಕ್ಷಣಯಾ ಕರ್ಮ ಕೃತಂ ಭಾವನಯಾಽಽತ್ಮನಾ ।। <br />ಫಲಂ ತಾದೃಗ್ವಿಧಂ ದಾತುಮೇಕೀ ಭವತಿ ಸಾಽಽತ್ಮನಃ ।।  ೧೧೯೦ ।।  </div>
				<div class="verse">ತಯಾಽನುರಾಞ್ಜಿತ ಇವ ಹ್ಯಾತ್ಮಾ ಕಾಮಾನ್ಪರೀಪ್ಸತಿ ।। <br />ವಾಸನಾಲಕ್ಷಣಃ ಕಾಮಃ ಸ್ವಪ್ನಸರ್ಗಾಯ ಜಾಯತೇ ।।  ೧೧೯೧ ।। </div>
				<div class="verse">ಸುಖಾದಿಫಲಭೋಗಾಯ ಸ್ವಪ್ನಃ ಕ್ಷುದ್ರಸ್ಯ ಕರ್ಮಣಃ ।। <br />ಪರಿಚ್ಛೇದೇನ ನಿರ್ಮಾತೃಜ್ಞಾನಂ ಚ ಪ್ರತ್ಯಗಾತ್ಮನಃ ।।  ೧೧೯೨ ।।  </div>
				<div class="verse">ವಿಜ್ಞಾನಾನುವಿಧಾಯೀ ಹಿ ವಿಕಾರಃ ಕರ್ಮಣೋ ಯತಃ ।। <br />ವಿಜ್ಞಾನಂ ವಿಪರೀತಾರ್ಥದರ್ಶನಂ ಚೇಹ ಭಣ್ಯತೇ ।।  ೧೧೯೩ ।।  </div>
				<div class="verse">ಸಾಽವಿದ್ಯಾ ಸತಿ ಬಾಹ್ಯೇಽರ್ಥೇ ದ್ರಷ್ಟವ್ಯೇಽಲಂ ನ ಚಾಸತಿ ।। <br />ಕಾಮಃ ಸ ಏವ ಬೋಧೇಽಸ್ಯ ವಿಜ್ಞಾನಾತ್ಮನ ಇಷ್ಯತೇ ।।  ೧೧೯೪ ।।  </div>
				<div class="verse">ಪ್ರಯೋಕ್ತ್ರೀ ಭಾವನಾ ತತ್ರ ಕರ್ಮ ತ್ವಸ್ಯ ವಿಕಾರಕೃತ್ ।। <br />ವಿಪರೀತಗ್ರಹಾಯ ಸ್ಯಾದನ್ಯಥೇತಿ ವಿನಿಶ್ಚಿತಿಃ ।।  ೧೧೯೫ ।।  </div>
				<div class="verse">ಕಾಮೇಹಾಭಾವನಾಜ್ಞಾನಪದಾರ್ಥಾನಾಂ ಯಥಾಕ್ರಮಮ್ ।। <br />ಪರಸ್ಪರವ್ಯಪೇಕ್ಷತ್ವಾದೇವಂ ಸ್ಯಾದೇಕವಾಕ್ಯತಾ ।।  ೧೧೯೬ ।।  </div>
				<div class="verse">ತತ್ರ ಭಾವನಯೈವಾಽಽತ್ಮಾ ಕಾಮಾನ್ಕಾಮಯತೇ ತಥಾ ।। <br />ವಿದ್ಯಯಾ ವೀಕ್ಷತೇ ಚಾರ್ಥಾನವಿದ್ಯೋತ್ಥಾಪಿತಾನಿಹ ।।  ೧೧೯೭ ।।  </div>
				<div class="verse">ಸಂಪ್ರಸಾದೇ ತು ಬಾಹ್ಯಸ್ಯ ವಸ್ತುನೋಽಸಂಭವಾದಿದಮ್ ।। <br />ಕರ್ಮ ನಿಸ್ಪನ್ದಮೇವಾಽಽಸ್ತೇ ಭಾವನಾಽಪಿ ಚ ಶಾಮ್ಯತಿ ।।  ೧೧೯೮ ।।  </div>
				<div class="verse">ಪ್ರಯೋಜ್ಯವಿರಹಾತ್ಕರ್ಮಕಾರ್ಯಸ್ಯಾಸಂಭವಾತ್ತಥಾ ।।  ೧೧೯೯ ।।  <br />ವಿದ್ಯಾಽಪಿ ವಿಪರೀತಸ್ಯ ಪ್ರವಿಭಕ್ತಸ್ಯ ವಸ್ತುನಃ ।। <br />ಅಭಾವಾದವಿಶೇಷಾತ್ಮಜ್ಞಾನೋಽಯಂ ವ್ಯವತಿಷ್ಠತೇ ।।  ೧೨೦೦ ।। </div>
				<div class="verse">ದಾಹ್ಯಾಭಾವಾದ್ಯಾಥಾ ವಹ್ನಿಃ ಸ್ವಾತ್ಮನ್ಯೇವೋಪಶಾಮ್ಯತಿ ।।  <br />ಕರ್ಮಣ್ಯಸ್ತಮಿತೇ ತದ್ವತ್ಪ್ರತ್ಯಙ್ಙಾಸ್ತೇ ಸ್ವಭಾವತಃ ।।  ೧೨೦೧ ।।  </div>
				<div class="verse">ಏವಂ ಕೃತ್ವೇದಮತ್ರಾಽಽಹ ಶ್ರುತಿಃ ಕಾಮಂ ನ ಕಂಚನ ।। <br />ಕಾಮಕರ್ಮಾದಿನಿರ್ಮುಕ್ತಂ ಸುಷುಪ್ತೇ ರೂಪಮಾತ್ಮನಃ ।।  ೧೨೦೨ ।।  </div>
				<div class="verse">ಇತ್ಯೇವಂ ಶ್ಯೇನದೃಷ್ಟಾನ್ತಃ ಕೈಶ್ಚಿದ್ವ್ಯಾಖ್ಯಾಯಿ ಸಾದರೈಃ ।। <br />ತತ್ರ ಯುಕ್ತಮಯುಕ್ತಂ ವಾ ಶ್ರುತಿವಾಕ್ಯಾನುಸಾರತಃ ।।  ೧೨೦೩ ।।  </div>
				<div class="verse">ನ್ಯಾಯೈರ್ಜಗತಿ ಸಂಂಸಿದ್ಧೈಃ ಸ್ವಯಮೇವ ವಿಚಾರ್ಯತಾಮ್ ।। <br />ಅಪಕ್ಷಪಾತಪತಿತೈರ್ವಿದ್ವದ್ಭಿರ್ವಸ್ತುಸಿದ್ಧಯೇ ।।  ೧೨೦೪ ।।  </div>
				<div class="verse">ಏತದಸ್ಯ ಸ್ವತೋ ರೂಪಂ ಯದತ್ರೋಪಪ್ರದರ್ಶಿತಮ್ ।। <br />ಅವಿದ್ಯಾಕಾಮಕರ್ಮಾದಿವಿವಿಕ್ತಂ ಯತ್ಸುಷುಪ್ತಗಮ್ ।।  ೧೨೦೫ ।।  </div>
				<div class="verse">ಇತೋಽನ್ಯಥಾ ತು ಯದ್ರೂಪಂ ಜಾಗ್ರತ್ಸ್ವಪ್ನಸ್ವಲಕ್ಷಣಮ್ ।। <br />ತದಸ್ಯ ಪರತೋ ಜ್ಞೇಯಮಾತ್ಮಾಜ್ಞಾನೈಕಹೇತುಕಮ್ ।।  ೧೨೦೬ ।।  </div>
				<div class="verse">ಯದ್ಧೇತುಕಮಿದಂ ರೂಪಂ ಸಾಽವಿದ್ಯಾಽನರ್ಥಕಾರಿಣೀ ।। <br />ಸಾ ಸ್ವತಃ ಪರತೋ ವಾಽಸ್ಯೇತ್ಯೇತದತ್ರಾಧುನೋಚ್ಯತೇ ।।  ೧೨೦೭ ।।  </div>
				<div class="verse">ನ ತ್ವಾಗನ್ತುರವಿದ್ಯೇಯಮನಿರ್ಮೋಕ್ಷಪ್ರಸಙ್ಗತಃ ।। <br />ಆತ್ಮಸ್ವಭಾವೋಽವಿದ್ಯೇಯಂ ನ ವೇತ್ಯೇತದ್ವಿಚಾರ್ಯತೇ ।।  ೧೨೦೮ ।।  </div>
				<div class="verse">ಅವಿದ್ಯಾಕಾಮಕರ್ಮಾದಿಪ್ರವಿವಿಕ್ತಮಿಹಾಽಽತ್ಮನಃ ।। <br />ರೂಪಂ ಪೂರ್ವಮುಪನ್ಯಸ್ತಂ ತಸ್ಯ ಸಾಕ್ಷಾಚ್ಚಿಕೀರ್ಪಯಾ ।।  ೧೨೦೯ ।।  </div>
				<div class="verse">ಅವಿದ್ಯಾಯಾಶ್ಚ ಯತ್ಕಾರ್ಯಂ ತಚ್ಚ ವಾಚ್ಯಮಶೇಷತಃ ।। <br />ಇತ್ಯಾವಿಷ್ಕೃತಿಸಿದ್ಧ್ಯರ್ಥಂ ಪರೋ ಗ್ರನ್ಥೋಽವತಾರ್ಯತೇ ।।  ೧೨೧೦ ।।  </div>
				<div class="verse">ನಾಡ್ಯಾಯತ್ತಾ ಯತೋಽವಿದ್ಯಾಕಾರ್ಯದೃಷ್ಟಿರತಃ ಪರಮ್ ।। <br />ನಾಡೀನಾಂ ಸ್ಯಾದುಪನ್ಯಾಸಸ್ತಾ ವಾ ಅಸ್ಯೇತಿವಾಕ್ಯತಃ ।।  ೧೨೧೧ ।।  </div>
				<div class="verse">ಯದ್ವಾ ಮೃಷಾತ್ವಸಿದ್ಧ್ಯರ್ಥಂ ನಾಡ್ಯುಪನ್ಯಾಸ ಇಷ್ಯತೇ ।। <br />ಅತ್ಯನ್ತತನುತೋ ಹ್ಯನ್ತರ್ವಿನ್ಧ್ಯಾದೇರೀಕ್ಷಣಂ ಕುತಃ ।।  ೧೨೧೨ ।।  </div>
				<div class="verse">ಅವಿದ್ಯಾಕಾರ್ಯಮೇತಚ್ಚೇದವಿದ್ಯಾವನ್ಮೃಷೇಷ್ಯತೇ ।। <br />ಅತೋ ಮೃಷಾತ್ವಸಿದ್ಧ್ಯರ್ಥಂ ತನುನಾಡೀಪರಿಗ್ರಹಃ ।।  ೧೨೧೩ ।।  </div>
				<div class="verse">ತಾ ವಾ ಅಸ್ಯ ಹಿತಾ ನಾಮ ನಾಡ್ಯಃ ಸೂಕ್ಷ್ಮಾ ಹೃದಿ ಸ್ಥಿತಾಃ ।। <br />ಅಪಕರ್ಷೇತರೌ ಯಾಭಿಃ ಕಾರ್ಯಸ್ಯಾಽಽತ್ಮಾ ಸಮೀಕ್ಷತೇ ।।  ೧೨೧೪ ।।  </div>
				<div class="verse">ಸಹಸ್ರತಮಭಾಗೇನ ಕೇಶಸ್ಯ ಪರಿಣಾಹತಃ ।। <br />ನಾಡ್ಯೋಽಣಿಮ್ನಾ ಸಮಾನಾಸ್ತಾ ನಾನಾನ್ನರಸಸಂಭೃತಾಃ ।।  ೧೨೧೫ ।।  </div>
				<div class="verse">ತಾಸ್ವನ್ನರಸಪೂರ್ಣಾಸು ಸ ಆತ್ಮಾಽವಿದ್ಯಯಾಽಽತ್ಮನಃ ।। <br />ರಕ್ತಪೀತಾದಿರೂಪತ್ವಂ ಮನ್ಯತೇ ಸ್ವಪ್ನಮಧ್ಯಗಃ ।।  ೧೨೧೬ ।।  </div>
				<div class="verse">ರಸವರ್ಣಾನುರೋಧೇನ ರಕ್ತಪೀತಾದಿರೂಪತಾಮ್ ।। <br />ಪ್ರತೀಚೋ ಭೋಗಸಿದ್ಧ್ಯರ್ಥಂ ದೇವತೈತಿ ಮೃಷಾತ್ಮಿಕಾಮ್ ।।  ೧೨೧೭ ।।  </div>
				<div class="verse">ಬೌದ್ಧವಿಜ್ಞಾನವಿಕ್ಷೇಪಸಂಹಾರಕಥನಾಯ ತು ।। <br />ಚತುರ್ಥೇ ನಾಡ್ಯುಪನ್ಯಾಸೋ ವಿಜ್ಞಾನಾತ್ಮವಿಶುದ್ಧಯೇ ।।  ೧೨೧೮ ।।  </div>
				<div class="verse">ದೇವತಾನ್ನರಸಾಣುತ್ವಜ್ಞಾನಾಯ ಚ ಪುನರ್ಗ್ರಹಃ ।। <br />ಷಷ್ಠಾದೌ ಸೂಕ್ಷ್ಮನಾಡೀನಾಂ ತದ್ದೂಾರಾಽಽತ್ಮಾವಬುದ್ಧಯೇ ।।  ೧೨೧೯ ।। </div>
				<div class="verse">ಭೋಕ್ತುಃ ಸ್ವರೂಪವಿಜ್ಞಪ್ತ್ಯಾ ಇಹ ನಾಡೀಪರಿಗ್ರಹಃ ।। <br />ಕ್ರಿಯತೇ ಕಾಮಕರ್ಮಾದಿವಿವೇಕಸ್ಯ ವಿವಕ್ಷಯಾ ।।  ೧೨೨೦ ।।  </div>
				<div class="verse">ನ ವಿಜ್ಞಾನಾತ್ಮನೋ ರೂಪಂ ಚೈತನ್ಯಾದನ್ಯದಿಷ್ಯತೇ ।। <br />ಸ್ವಾತ್ಮಾವಿದ್ಯೈಕಹೇತ್ವೇವ ತಸ್ಯ ರೂಪಾನ್ತರಂ ಯತಃ ।।  ೧೨೨೧ ।।  </div>
				<div class="verse">ವಿಜ್ಞಾನಪುರುಷಾಣಾಂ ಹಿ ಸರ್ವೇಷಾಮೇಕರೂಪತಾ ।। <br />ಚೈತನ್ಯಾತ್ಮತಯಾ ಜ್ಞೇಯಾ ತದವೋಧಾತ್ತು ಭಿನ್ನತಾ ।।  ೧೨೨೨ ।।  </div>
				<div class="verse">ಅಧ್ಯಾತ್ಮಾದಿವಿಭಾಗೋಽಯಂ ನ ಸ್ವತಃ ಪ್ರತ್ಯಗಾತ್ಮನಃ ।। <br />ತದಬೋಧೈಕಹೇತುತ್ವಾದಪ್ರಾಪ್ತೈಕಾತ್ಮ್ಯವಸ್ತುಕಃ ।।  ೧೨೨೩ ।।  </div>
				<div class="verse">ಲಿಙ್ಗಮೇವ ತತೋ ರೂಪಮಾತ್ಮಾವಿದ್ಯೈಕಹೇತುಕಮ್ ।। <br />ಕರ್ಮೋತ್ಥಾ ಭಾವನಾ ಯಾಶ್ಚ ರೂಪಂ ತಾ ಅಪಿ ಲಿಙ್ಗವತ್ ।।  ೧೨೨೪ ।।  </div>
				<div class="verse">ಲಿಙ್ಗಂ ಚಾಪ್ಯತಿಸೂಕ್ಷ್ಮಂ ತನ್ನಾಡೀಮಧ್ಯಗತಿಕ್ಷಮಮ್ ।। <br />ಸ್ವಾಮಿಕರ್ಮವಶಾತ್ತಚ್ಚ ರೂಪಂ ಗೃಹ್ಣಾತಿ ದೈವತಮ್ ।।  ೧೨೨೫ ।।  <//ಪ್>
				<div class="verse">ಭೋಗಮಾತ್ರಪ್ರಸಿದ್ಧ್ಯರ್ಥಂ ಚೈತನ್ಯಾಭಾಸಮಾತ್ರತಃ ।।  <br />ನಾನಾತ್ಮರೂಪಮಾತ್ಮಾಽಯಂ ಕಿಂಚಿದನ್ಯದಪೇಕ್ಷತೇ ।।  ೧೨೨೬ ।।  </div>
				<div class="verse">ವಿಜ್ಞಾನಪುರುಷಃ ಸೋಽಯಮಧಿದೈವಾದಿವಾಸನಃ ।। <br />ಲಿಙ್ಗದೇಹಾನುರೋಧೀ ಸಲ್ಲಿಙ್ಗೇ ಕರ್ತ್ರಾದಿವಿಕ್ರಿಯಾಮ್ ।। <br />ಅವಿದ್ಯೋಪಹತಾತ್ಮಾ ಸನ್ನಾತ್ಮತ್ವೇನಾಭಿಮನ್ಯತೇ ।।  ೧೨೨೭ ।।  </div>
				<div class="verse">ಲಿಙ್ಗಸ್ಯ ವಿಕ್ರಿಯಾ ಯಾಽಪಿ ಸಾ ರಸಾನುವಿಧಾಯಿನೀ ।।  ೧೨೨೮ ।।  <br />ಅಧಿದೈವಾದಿದೇಹಸ್ಯ ರಸಹೇತುಃ ಸ್ಥಿತಿರ್ಯತಃ ।। <br />ಏತಾಭಿರ್ವಾ ಇತಿ ತಥಾ ತೇನೈತಾ ಇತಿ ಚ ಶ್ರುತಿಃ ।।  ೧೨೨೯ ।।  </div>
				<div class="verse">ರಸೋಽಪಿ ಚಾಯಂ ಜಗ್ಧಾನ್ನಪರಿಣಾಮಮಪೇಕ್ಷತೇ ।।  <br />ಯತೋಽತೋ ವಾತಪಿತ್ತಾದೀನ್ಧಾತೂನ್ಸೋಽಪ್ಯನುರುಧ್ಯತೇ ।।  ೧೨೩೦ ।।  </div>
				<div class="verse">ಧಾತುರೂಪಾನುರೋಧೀ ಸತ್ರಸೋ ರಕ್ತಾದಿಮೇತ್ಯಥ ।। <br />ತಂ ವರ್ಣಂ ದೇವತಾದೇಹೋ ಯಥೋಕ್ತಮನುರುಧ್ಯತೇ ।।  ೧೨೩೧ ।।  </div>
				<div class="verse">ಆತ್ಮನೋಽವಿಕ್ರಿಯಸ್ಯೈವ ಲಿಙ್ಗೇ ಸ್ವಭಾಸವರ್ತ್ಮನಾ ।।  <br />ದರ್ಶನಂ ಶುಕ್ಲಪೀತಾದೇರ್ಜಾಯತೇ ಕರ್ಮಣೋ ವಶಾತ್ ।।  ೧೨೩೨ ।।  </div>
				<div class="verse">ಆತ್ಮನ್ಯೇಷ ಯತಃ ಸರ್ವಸ್ತದವಿದ್ಯೈಕಹೇತುಕಃ ।। <br />ಅಧ್ಯಾತ್ಮಾದಿಪ್ರಪಞ್ಚೋ ಹಿ ಶುಕ್ತಿಕಾರಜತಾದಿವತ್ ।।  ೧೨೩೩ ।।  </div>
				<div class="verse">ಸ್ತ್ಯಾನೃತವಿಭಾಗೋಽಯಂ ತಥಾಽಪ್ಯನೃತವಸ್ತುನಿ ।। <br />ಜಾಗ್ರದ್ಭೂಮೌ ಪ್ರಸಿದ್ಧೋಽಸ್ಯ ಲೋಕೇ ಸ್ವಪ್ನೇ ಯಥಾ ತಥಾ ।।  ೧೨೩೪ ।।  </div>
				<div class="verse">ಚಿತ್ಸ್ವಭಾವಾತಿರೇಕೇಣ ನಾವಿದ್ಯಾದೇಃ ಪ್ರಸಿಧ್ಯತಿ ।। <br />ಸತ್ಯತ್ವಮಿವ ಮಾನೇನ ಮಿಥ್ಯಾತ್ವಮಪಿ ವಸ್ತುನಃ ।।  ೧೨೩೫ ।।  </div>
				<div class="verse">ಚಿನ್ಮಾತ್ರತೈವ ತೇನಾಸ್ಯ ಕಾರ್ಯಕಾರಣವಸ್ತುನಃ ।। <br />ಶ್ರುತ್ಯೇಹೋಚ್ಚೈಃ ಪ್ರತ್ಯಪಾದಿ ತತ್ತ್ವಮಸ್ಯಾದಿರೂಪಯಾ ।।  ೧೨೩೬ ।।  </div>
				<div class="verse">ಮಿಥ್ಯಾಭಾವನಮಾತ್ರಾಧೇರ್ನಿರಸ್ತವಿಕೃತೇರಿಹ ।। <br />ಪ್ರತೀಚೋ ದರ್ಶನಂ ಸ್ವಪ್ನೇ ಶ್ರುತ್ಯಾ ಮಿಥ್ಯೇತಿ ವರ್ಣ್ಯತೇ ।।  ೧೨೩೭ ।।  </div>
				<div class="verse">ಶುಕ್ಲಂ ಸ್ಯಾತ್ಕಫಭೂಯಸ್ತ್ವೇ ವಾತಪಿತ್ತಸಮಾಗಮಾತ್ ।। <br />ನೀಲಂ ಕೃಷ್ಣಂ ಚ ವಾತಸ್ಯ ಪರಿಣಾಮಂ ಪ್ರಚಕ್ಷತೇ ।।  ೧೨೩೮ ।।  </div>
				<div class="verse">ಪಿಙ್ಗಲಂ ಪಿತ್ತಬಾಹುಲ್ಯಾದ್ಧರಿತೋ ಮನ್ದಪಿತ್ತಕಃ ।। <br />ಇತಿ ವೈಷಮ್ಯತೋ ವರ್ಣೋ ಧಾತುಸಾಮ್ಯೇಽತಿಲೋಹಿತಃ ।।  ೧೨೩೯ ।।  </div>
				<div class="verse">ಇತ್ಯೇವಮಾದಿ ಬಹುಧಾ ಪರಿಣಾಮಂ ಪ್ರಚಕ್ಷತೇ ।। <br />ಚಿಕಿತ್ಸಾಶಾಸ್ರತತ್ತ್ವಜ್ಞಾ ಜಗ್ಧಸ್ಯಾನ್ನಸ್ಯ ನಾಡಿಗಮ್ ।।  ೧೨೪೦ ।।  </div>
				<div class="verse">ಅಥೈತಸ್ಮಿನ್ನನ್ನರಸಪರಿಣಾಮೇ ಯಥೋದಿತೇ ।।  <br />ಪ್ರತ್ಯಙ್ಭೋಹಸ್ಯ ಯತ್ಕಾರ್ಯಮಧುನಾ ತತ್ಪ್ರಪಞ್ಚ್ಯತೇ ।।  ೧೨೪೧ ।। </div>
				<div class="verse">ಜಗದಾತ್ಮನಿನಿರ್ಮಾಯ ಸಾಧಿಭೂತಾಧಿದೈವತಮ್ ।। <br />ಶುಕ್ಲಾದ್ಯಾಕೃತಿನಾಡೀಸ್ಥಮಾತ್ಮಾ ಪಶ್ಯತ್ಯವಿದ್ಯಯಾ ।।  ೧೨೪೨ ।।  </div>
				<div class="verse">ಅವಿದ್ಯಾಯಾಃ ಪರಾ ಕಾಷ್ಠಾಽಥೇದಾನೀಮುಚ್ಯತೇ ಸ್ಫುಟಮ್ ।। <br />ತತ್ಕಾರ್ಯತಾರತಮ್ಯೇನ ಸಾಽವಿದ್ಯಾ ಭಿದ್ಯತೇ ಯತಃ ।।  ೧೨೪೩ ।।  </div>
				<div class="verse">ಲಿಙ್ಗಾದಿಕಾರ್ಯಭೇದೇನ ಸಾಽವಿದ್ಯಾ ಭಿದ್ಯತೇ ಸದಾ ।। <br />ಸ್ವಸ್ತ್ವವಿದ್ಯಾಭೇದೋಽತ್ರ ಮನಾಗಪಿ ನ ವಿದ್ಯತೇ ।।  ೧೨೪೪ ।।  </div>
				<div class="verse">ತಲ್ಲಿಙ್ಗಂ ವಾಸನಾನೀಡಂ ಸೂಕ್ಷ್ಯಂ ಸ್ವಚ್ಛಸ್ವಭಾವಕಮ್ ।। <br />ನಾಡೀಗತರಸೋಪಾಧಿಸಸಂರ್ಗಾತ್ಸ್ಫಟಿಕಾದಿವತ್ ।।  ೧೨೪೫ ।। </div>
				<div class="verse">ಧರ್ಮಾದಿಪ್ರೇರಕೋದ್ಭೂತರಥಸ್ತ್ರೀಹಸ್ತಿಲಕ್ಷಣ <br />ನಾನಾಕೃತಿರಸಾದ್ಯಾತ್ಮ ಹ್ಯಾತ್ಮನೋಽಲುಪ್ತಚಕ್ಷುಷಃ ।। <br />ಪ್ರಥತೇ ಪುರತೋಽವಿದ್ಯಾಮಾತ್ರತತ್ತ್ವಂ ವಿನಶ್ವರಮ್ ।।  ೧೨೪೬ ।।  </div>
				<div class="verse">ಏವಂ ತಾವದವಿದ್ಯೈಕನೀಡಾನಾಮುದಿತೋ ವಿಧಿಃ ।। <br />ಭಾವನಾನಾಂ ವಿನಿಷ್ಪತ್ತೌ ಬೋಧೇ ಸ್ವಪ್ನೇಽಥ ಭಣ್ಯತೇ ।।  ೧೨೪೭ ।।  </div>
				<div class="verse">ಅಥ ಯತ್ರಾಽಽತ್ಮಮೋಹೋತ್ಥಂ ಘ್ನನ್ತೀವೈನಮಿತೀಕ್ಷಣಮ್ ।। <br />ಜಿನನ್ತೀವೈನಮಿತಿ ಚ ಮೃಷೈವಮಭಿಮನ್ಯತೇ ।।  ೧೨೪೮ ।।  </div>
				<div class="verse">ನಾಸ್ತ್ಯತ್ರ ಹನ್ತಾ ಜೇತಾ ವಾ ಕಿಂತ್ವಜ್ಞಾನೋತ್ಥಮೇವ ತತ್ ।। <br />ವಾಸನಾವಿಷ್ಟವಿಜ್ಞಾನೋ ಹನನಾದ್ಯಭಿಮನ್ಯತೇ ।।  ೧೨೪೯ ।।  </div>
				<div class="verse">ಅಧರ್ಮಾದಿಪ್ರಕರ್ಷೋತ್ಥ ಗರ್ತಾದಿಪತನಾದಿಕಮ್ ।।  ೧೨೫೦ ।। <br />ಪ್ರತೀಚೋ ದರ್ಶನಂ ಸ್ವಪ್ನೇ ಮೂಢಸ್ಯೇಹೋಪಜಾಯತೇ ।।  <br />ಮಿಥ್ಯಾತ್ವಕಾರಣಂ ಪ್ರಾಹ ಯದೇವೇತಿ ಶ್ರುತಿಃ ಸ್ವಯಮ್ ।।  ೧೨೫೧ ।।  </div>
				<div class="verse">ಜಾಗ್ರದ್ವಿಷಯ ಏವಾಯಂ ಯದೈಕ್ಷಿಷ್ಟ ಪುರಾಽಪ್ಯಸತ್ ।। <br />ತದತ್ರ ಸ್ವಪ್ನೇಽಸಂಭಾವ್ಯಂ ಮನ್ಯತೇಽವಿದ್ಯಯೈವ ಸಃ ।। <br />ನಾವಿದ್ಯಾ ನಾಪಿ ತತ್ಕಾರ್ಯಂ ಯಸ್ಮಾದಾತ್ಮಸಮೀಕ್ಷಣೇ ।।  ೧೨೫೨ ।।  </div>
				<div class="verse">ಭಯಂ ತ್ವೇಕಾನ್ತತೋಽವಿದ್ಯಾಕಾರ್ಯಮಾಹುರ್ವಿಪಶ್ಚಿತಃ ।।  <br />ಯತೋ ವಿಜ್ಞಾತತತ್ತ್ವಾನಾಂ ಭೀತಿರ್ನಾಸ್ತಿ ಕುತಶ್ಚನ ।।  ೧೨೫೩ ।।  </div>
				<div class="verse">ಏತದುಕ್ತಂ ಭವತ್ಯತ್ರ ಪೂರ್ವೋಪಾತ್ತಸ್ಯ ಕರ್ಮಣಃ ।। <br />ಫಲಂ ಪ್ರಬೋಧೇ ಯದ್ಭುಕ್ತಂ ತಚ್ಛೇಷೋ ಭಾವನೋಚ್ಯತೇ ।।  ೧೨೫೪ ।।  </div>
				<div class="verse">ಯದಿ ನಾಮಾವಸಿತಾರ್ಥಾ ಫಲಂ ದತ್ತ್ವೇಹ ಭಾವನಾ ।। <br />ಪುಂಭೋಗಸಮಯೇ ಕರ್ಮ ಪ್ರಯುಙ್ಕೇ ಸಾ ಪುನರ್ನವಮ್ ।।  ೧೨೫೫ ।।  </div>
				<div class="verse">ಉತ್ತ್ಪತ್ತಿಭೋಗಯೋರೇವಂ ಭಾವನಾ ಕರ್ಮಣಃ ಸದಾ ।। <br />ಪ್ರಯೋಕ್ತ್ರೀ ಭಾವನೈವಾಽಽತ್ಮಕರ್ತೃಭೋಕ್ತೃತ್ವಯೋರ್ಮೃಷಾ ।।  ೧೨೫೬ ।।  </div>
				<div class="verse">ಏವಂ ಸತಿ ಪ್ರಬೋಧೇ ಯದ್ಭುಕ್ತಂ ಪ್ರಾಕ್ಕರ್ಮಣಃ ಫಲಮ್ ।। <br />ತಸ್ಯಾನುವಾಸನಾ ಧೀಸ್ಥಾ ಭಾವನೇತ್ಯಭಿಧೀಯತೇ ।।  ೧೨೫೭ ।।  </div>
				<div class="verse">ಆತ್ಮಚೈತನ್ಯಬಿಮ್ಬೇನ ಬಿಮ್ಬಿತಾ ಧೀರ್ಯಥಾ ತಥಾ ।। <br />ಕರ್ಮೋತ್ಥಫಲಬಿಮ್ಬೇನ ಬಿಮ್ಬಿತೇಯಂ ಮತಿಃ ಸದಾ ।।  ೧೨೫೮ ।।  </div>
				<div class="verse">ಅವಿದ್ಯಾಗ್ರಥಿತಃ ಸೋಽಯಂ ಪರಮಾತ್ಮಾಽಶರೀರತಃ ।। <br />ಕರ್ತಾ ಭೋಕ್ತೇವ ಚಾಽಽಭಾತಿ ಸ್ವಪ್ನಜಾಗ್ರದವಸ್ಥಯೋಃ ।।  ೧೨೫೯ ।।  </div>
				<div class="verse">ನ ಚಾವಿದ್ಯಾತಿರೇಕೇಣ ಕೌಟಸ್ಥ್ಯಾತ್ಪ್ರತ್ಯಾಗಾತ್ಮನಃ ।। <br />ಹೇತುಮನ್ಯಂ ಪ್ರಪಶ್ಯಾಮಃ ಕರ್ತೃತ್ವಾದಿಪ್ರಸಿದ್ಧಯೇ ।।  ೧೨೬೦ ।।  </div>
				<div class="verse">ರಜೋಧೂಮತುಷಾರಾಭ್ರನೀಹಾರಾದ್ಯನ್ವಿತಂ ವಿಯತ್ ।। <br />ಸಂಭಾವ್ಯತೇ ಯಥಾ ಮೂಢೌರಾತ್ಮೈವಂ ಕರ್ತೃತಾದಿಭಿಃ ।।  ೧೨೬೧ ।।  </div>
				<div class="verse">ಧರ್ಮಧರ್ಮ್ಯಭಿಸಂಬನ್ಧಾ ನೇಕ್ಷ್ಯನ್ತೇ ಮಾನತೋ ಯಥಾ ।।  <br />ವಿಯತ್ಯೇವಂ ನ ವೀಕ್ಷ್ಯನ್ತೇ ಪ್ರತ್ಯಗ್ದೃಷ್ಟ್ಯಾ ಯಥೋದಿತಾಃ ।।  ೧೨೬೨ ।।  </div>
				<div class="verse">ಚೈತನ್ಯಾಭಾಸಸಂಮೋಹಂ ಭಾವನೇಯಂ ಸಮಾಶ್ರಿತಾ ।। <br />ಸತ್ಯ ಆತ್ಮನಿ ಕೂಟಸ್ಥ ಆಶ್ರಿತಾ ಇತಿ ಭಣ್ಯತೇ ।।  ೧೨೬೩ ।।  </div>
				<div class="verse">ಸ್ವಾಮಿನ್ಯೇವ ಯತಃ ಸರ್ವಂ ಸಮವೈತಿ ಕ್ರಿಯಾಫಲಮ್ ।। <br />ಮಮಾಹಮಿತಿಹೇತೂತ್ಥಂ ಸ್ವಾಮಿತ್ವಂ ಚಾಪ್ಯಬೋಧಜಮ್ ।।  ೧೨೬೪ ।।  </div>
				<div class="verse">ದೇಶಕಾಲಾದಿಹೀನಸ್ಯ ಹ್ಯನವಚ್ಛಿನ್ನವಸ್ತುನಃ ।। <br />ಅಹಂ ಮಮೇತ್ಯವಚ್ಛೇದೋ ನಾಽಽತ್ಮಾವಿದ್ಯಾಮೃತೇ ಯತಃ ।।  ೧೨೬೫ ।।  </div>
				<div class="verse">ವಾಸನೈಕಾಧಿಕರಣಾಶ್ಚಿದಾಭಾಸೋಽಭಿಧೀಯತೇ ।। <br />ಭಾವನಾರಞ್ಜಿತಜ್ಞಾನೋ ಭವತೀತಿ ನ ನಿರ್ದ್ವಯಃ ।।  ೧೨೬೬ ।।  </div>
				<div class="verse">ಭಾವನಾರಞ್ಜಿತಮತಿಸಾಕ್ಷಿತ್ವಾದಾತ್ಮವಸ್ತುನಃ ।। <br />ಭಾವನಾಶ್ರಯವದ್ಭಾತಿ ಪ್ರತ್ಯಙ್ಜಡಧಿಯಾಮತಃ ।।  ೧೨೬೭ ।।  </div>
				<div class="verse">ಬಹುನಾಽತ್ರ ಕಿಮುಕ್ತೇನ ಯದೇವಾಯಂ ಸಮೀಕ್ಷತೇ ।।  ೧೨೬೮ ।।  <br />ಬೋಧೇ ಹಸ್ತ್ಯಾದಿಕಂ ಸ್ವಪ್ನೇ ತದೇವಾವಿದ್ಯಯಾಽಽತ್ಮನಿ ।।  <br />ಸಂಭಾವಯತಿ ಮಿಥ್ಯೈವ ನಭೋ ನೀಲಂ ಯಥಾ ತಥಾ ।।  ೧೨೬೯ ।।  </div>
				<div class="verse">ಕಾರ್ಯಮೇತದವಿದ್ಯಾಯಾಃ ಪ್ರೋದ್ಭೂತಾಯಾಃ ಪ್ರದರ್ಶಿತಮ್ ।। <br />ಅಥಾಪಕೃಷ್ಯಮಾಣಾಯಾಃ ಕಾರ್ಯತಃ ಕಾರ್ಯಮುಚ್ಯ಼ತೇ ।।  ೧೨೭೦ ।।  </div>
				<div class="verse">ದೇವಾದಿವಿಷಯೋದ್ಭೂತವಾಸನಾಽಸ್ಯ ಯದಾ ತದಾ ।। <br />ಜಾಗ್ರದ್ಭೂಮಾವಥ ಸ್ವಪ್ನೇ ಜಾಯತೇ ಸೈವ ಭಾವನಾ ।। <br />ದೇವೋ ರಾಜೇವ ಚಾಸ್ಮೀತಿ ಸ್ವಪ್ನಕರ್ಮವಶಾದ್ವಿಭೋಃ ।।  ೧೨೭೧ ।।  </div>
				<div class="verse">ಧ್ವಸ್ತಾತ್ಮಮೋಹತತ್ಕಾರ್ಯಃ ಸ್ಯಾತ್ಪ್ರಬೋಧೇ ಯದಾ ತದಾ ।। <br />ಸರ್ವಮಸ್ಮ್ಯಹಮೇವೇದಮಿತಿ ಸ್ವಪ್ನೇಽಭಿಮನ್ಯತೇ ।।  ೧೨೭೨ ।। </div>
				<div class="verse">ಅಹಮೇವೇತಿ ಚಿನ್ಮಾತ್ರಮಾತ್ಮನೋಽತ್ರಾವಧಾರ್ಯತೇ ।। <br />ಇದಂಶಬ್ದೇನ ಚಾವಿದ್ಯಾಕಾರ್ಯಮತ್ರ ವಿವಕ್ಷಿತಮ್ ।।  ೧೨೭೩ ।।  </div>
				<div class="verse">ಅವಿದ್ಯಾಯಾಃ ಸಮುಚ್ಛಿತ್ತಾವಲಮೇವಮಿದಂ ವಚಃ ।। <br />ಸರ್ವಃ ಕೃತ್ಸ್ನೋಽಹಮಸ್ಮೀತಿ ತದೈತದುಪಪದ್ಯತೇ ।।  ೧೨೭೪ ।।  </div>
				<div class="verse">ಏಷೋಽಸ್ಯ ಪರಮಃ ಪೂರ್ಣಃ ಕೃತ್ಸ್ನೋ ಲೋಕಸ್ತು ವಿದ್ಯಯಾ ।। <br />ಇತೋಽಪರೇ ತು ಯೇ ಲೋಕಾಸ್ತೇಽಸ್ಯಾವಿದ್ಯಾಪ್ರಕಲ್ಪಿತಾಃ ।।  ೧೨೭೬ ।।  </div>
				<div class="verse">ಘ್ನನ್ತೀವಾವಿದ್ಯಯಾ ಯದ್ವನ್ಮನ್ಯತೇ ಸ್ವಪ್ನಭೂಮಿಗಃ ।। <br />ದೇವೋ ರಾಜೇವ ಚಾಸ್ಮೀತಿ ಮೋಹಾದೇವಂ ಕ್ರಿಯಾಫಲಮ್ ।।  ೧೨೭೭ ।।  </div>
				<div class="verse">ಅಹಮೇವೇತಿ ನ ಸ್ವಪ್ನಃ ಸಾಕ್ಷಾದತ್ರಾಽಽತ್ಮವಸ್ತುನಃ ।। <br />ಬೋಧೇಽವಿದ್ಯಾಸಹಾಯತ್ವಮಿಹ ತ್ವಾತ್ಮೈವ ನಿರ್ದ್ವಯಃ ।।  ೧೨೭೮ ।।  </div>
				<div class="verse">ಯ಼ಾವತ್ಕಿಂಚಿದವಿದ್ಯೋತ್ಥಮಿದಮಾ ತದನೂದ್ಯತೇ ।। <br />ಯಥಾವ್ಯಾಖ್ಯಾತಮೈಕಾತ್ಮ್ಯಮಹಮಿತ್ಯಭಿಧೀಯತೇ ।।  ೧೨೭೯ ।।  </div>
				<div class="verse">ಶರೀರಾನ್ತಮಿನ್ದಂ ರೂಪಂ ಸಾಧಿಭೂತಾಧಿದೈವತಮ್ ।। <br />ಪ್ರತೀಚ್ಯವಿದ್ಯಯಾಽಧ್ಯಸ್ತಮಹಮೈತದ್ವಿಶೇಷ್ಯತೇ ।।  ೧೨೮೦ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ಯಥೋಕ್ತಾಭ್ಯಾಂ ಪದಾರ್ಥಯೋಃ ।।  <br />ವಿಜ್ಞಾತಯೋರಿದಂ ವಾಕ್ಯಮಹಮೇವೇದಮಿತ್ಯತಃ ।।  ೧೨೮೧ ।।  </div>
				<div class="verse">ಬಾಧ್ಯಬಾಧಕಯೋರೇವಂ ಜ್ಞಾತಯೋರುಕ್ತವರ್ತ್ಮನಾ ।। <br />ಪ್ರತೀಚಿ ಜಾಯತೇ ಜ್ಞಾನಂ ವಾಕ್ಯಾದಜ್ಞಾನಹಾನಿಕೃತ್ ।।  ೧೨೮೨ ।।  </div>
				<div class="verse">ಜ್ಞಾನಾದ್ಧ್ವಸ್ತೇ ಹಿ ತಮಸಿ ಧ್ವಸ್ತೇ ದ್ವೈತೇ ಸಹೇತುಕೇ ।। <br />ಸರ್ವಃ ಕೃತ್ಸ್ನೋ ಭವೇದಾತ್ಮಾ ಮನೋವಾಚಾಮಗೋಚರಃ ।।  ೧೨೮೩ ।।  </div>
				<div class="verse">ಸ ಏಷ ಪರ ಉತ್ಕರ್ಷೋ ವಿದ್ಯಾಯಾಃ ಸಂಪ್ರದರ್ಶಿತಃ ।।  <br />ಸಂಪ್ರಸಾದ ಇದಂ ಸರ್ವಮಾತ್ಮನೈವಾವಶಿಷ್ಯತೇ ।।  ೧೨೮೪ ।।  </div>
				<div class="verse">ಏಕ ಆತ್ಮೇತಿ ತದ್ವದ್ಧೀಃ ಸ್ವಪ್ನಜಾಗ್ರದವಸ್ಥಯೋಃ ।।  ೧೨೮೫ ।।  <br />ಅವಿಚಾರಿತಸಂಸಿದ್ಧಿಸ್ತಥೈವಾನಾತ್ಮಧೀರಪಿ ।। <br />ವ್ಯಭಿಚಾರಸ್ವಭಾವೋಕ್ತಾ ಪ್ರತ್ಯಗಾತ್ಮೈಕಸಾಕ್ಷಿಕಾ ।।  ೧೨೮೬ ।।  </div>
				<div class="verse">ವ್ಯಭಿಚಾರಿಮತಿಷ್ವೇವಂ ಬುದ್ಧಿರವ್ಯಭಿಚಾರಿಣೀ ।। <br />ವ್ಯಭಿಚಾರಿತ್ವಸಂಸಿದ್ಧಿಹೇತುರೈಕಾತ್ಮ್ಯನಿಷ್ಠಿತಾ ।।  ೧೨೮೭ ।।  </div>
				<div class="verse">ಸತ್ಯಾಮಪಿ ತ್ವವಿದ್ಯಾಯಾಂ ಪ್ರಮಾಣಾನುಗಮಾತ್ಪುರಾ ।। <br />ವಾಸ್ತವಂ ವೃತ್ತಮೀದೃಙ್ನಃ ಸಿದ್ಧಂ ಹ್ಯನುಭವಾಶ್ರಯಮ್ ।।  ೧೨೮೮ ।। </div>
				<div class="verse">ಅವಿದ್ಯಾವಿದ್ಯಯೋ ರೂಪಂ ಕಾರ್ಯಂ ಚಾಪಿ ಸಮಾಸತಃ ।। <br />ವ್ಯಾಖ್ಯಾತಮೇವಂ ಮಾನಾನಾಂ ಪ್ರಾಕ್ಸೂತೇರನುಭೂತಿತಃ ।।  ೧೨೮೯ ।।  </div>
				<div class="verse">ಅನಾತ್ಮವಸ್ತುಮಾನಾನಾಂ ಪ್ರಾಗನಾತ್ಮಾಭಿಸಂಗತೇಃ ।।  <br />ಸ್ವತಃ ಸಿದ್ಧಾತ್ಮಮೇಯೋತ್ಥರೂಪತೈವ ಪ್ರತೀಯತೇ ।।  ೧೨೯೦ ।।  </div>
				<div class="verse">ಚಿದ್ರೂಪೈರೇವ ತೈಃ ಸದ್ಭಿರನಾತ್ಮಾರ್ಥೋಽಪಿ ಶಕ್ಯತೇ ।। <br />ಪ್ರಮಾತುಂ ತದೃತೇಽನಾತ್ಮಾ ಹ್ಯನ್ಧಕಾರಪ್ರನೃತ್ತವತ್ ।।  ೧೨೯೧ ।।  </div>
				<div class="verse">ಅನಾತ್ಮಾಽಪಿ ವಿನಾಽಽತ್ಮಾನಂ ನೈವಾನಾತ್ಮಾಯತೇ ಯತಃ ।। <br />ಅವಸ್ತುತ್ವಾನ್ನಿರಾತ್ಮತ್ವಾದ್ವಾನ್ಧ್ಯಾಸೂನುನೃಶೃಙ್ಗವತ್ ।।  ೧೨೯೨ ।।  </div>
				<div class="verse">ಜಾಗ್ರತ್ಸ್ವಪ್ನಸುಷುಪ್ತೇಷು ತ್ವಾತ್ಮಾವಿದ್ಯಾ ಮೃಷಾ ಸತೀ ।। <br />ವ್ಯವಹಾರಪಥಂ ಪ್ರಾಪ್ತಾ ಸ್ವತಃಸಿದ್ಧಾತ್ಮಸಾಕ್ಷಿಕಾ ।।  ೧೨೯೩ ।।  </div>
				<div class="verse">ಸರ್ವೋಽಸ್ಮೀತಿ ಹಿ ವಿದ್ಯೇಯಮವಿದ್ಯಾಽತೋಽನ್ಯದರ್ಶನಮ್ ।।  <br />ಉಭಯಂ ಸಂವಿದಾಯತ್ತಂ ದರ್ಶನಂ ಪ್ರಾಕ್ಪ್ರಮಾಗಮಾತ್ ।।  ೧೨೯೪ ।।  </div>
				<div class="verse">ಏಷೋಽಸ್ಯ ಪರಮೋ ಲೋಕೋ ಯಃ ಸರ್ವೋಽಸ್ಮೀತಿ ದರ್ಶಿತಃ ।। <br />ಅತಃ ಪರಂ ಪರಾವಸ್ಥಾ ನಿರವಿದ್ಯಾ ಪ್ರದರ್ಶ್ಯತೇ ।।  ೧೨೯೫ ।।  </div>
				<div class="verse">ಅನಾಪ್ತಕಾಮಮಸ್ಯೋಕ್ತಮಾತ್ಮಾವಿದ್ಯೈಕಹೇತುಕಮ್ ।। <br />ರೂಪಂ ಪೂರ್ವಮಿಹ ತ್ವಸ್ಯ ಧ್ವಸ್ತಾವಿದ್ಯಮಥೋಚ್ಯತೇ ।।  ೧೨೯೬ ।।  </div>
				<div class="verse">ಛನ್ದಃ ಕಾಮೋಽಧಿಕಾರಾತ್ಸ್ಯಾತ್ಸಾಹಚರ್ಯಾಚ್ಚ ಪಾಪ್ಮನಾ ।। <br />ಅತಿಕ್ರಾನ್ತಂ ಯತಶ್ಛನ್ದಮತಿಚ್ಛನ್ದಮಿದಂ ತತಃ ।।  ೧೨೯೭ ।।  </div>
				<div class="verse">ವಿವೃತಿಶ್ಛಾನ್ದಸೀ ಜ್ಞೇಯಾ ಲಕ್ಷಣಾಸಂಭವಾದಿಹ ।।  ೧೨೯೮ ।।  <br />ಪಾಪ್ಮಶಬ್ದೇನ ಚಾತ್ರ ಸ್ಯಾದ್ಧರ್ಮಾಧರ್ಮಪರಿಗ್ರಹಃ ।।  <br />ಪಾಪ್ಮನೋ ವಿಜಹಾತೀತಿ ತಥಾಚೈವ ಪುರೋದಿತಮ್ ।।  ೧೨೯೯ ।।  </div>
				<div class="verse">ಅಪೇತಕಾರಕತ್ವಾದಹೇತೋರಜ್ಞಾನತೋ ಹತೇಃ ।। <br />ಧರ್ಮಾಧರ್ಮಾದಿಪಾಪ್ಮಾನೋ ರೂಪಮಾತ್ಮನ ಉಚ್ಯತೇ ।।  ೧೩೦೦ ।।  </div>
				<div class="verse">ಸದಾಽಪಹತಪಾಪ್ಮೇತಿ ಭಯಹೇತೋಶ್ಚ ಲಙ್ಘಘನಾತ್ ।।  <br />ಆತ್ಮನೋಽಸ್ಯಾಭಯಂ ರೂಪಂ ಸದಾಽನಸ್ತಮಿತೋದಿತಮ್ ।।  ೧೩೦೧ ।।  </div>
				<div class="verse">ವಾಸ್ತವೇನೈವ ವೃತ್ತೇನ ಜ್ಞೇಯಕಾರ್ಯಸಮಾಪ್ತಿತಃ ।। <br />ಅತಃ ಸರ್ವಂ ಕೃತಂ ಜ್ಞಾನಂ ನಾತೋಽನ್ಯದವಶಿಷ್ಯತೇ ।।  ೧೩೦೨ ।।  </div>
				<div class="verse">ಯತ ಏವಮತೋ ಯಾವತ್ಕಿಂಚಿತ್ಕಾರ್ಯಾನ್ತರಾಯಕಮ್ ।। <br />ಮೋಹವ್ಯವಹಿತಂ ವಾ ಯತ್ಪ್ರಪ್ತಂ ತದ್ಬ್ರಹ್ಮಬೋಧತಃ ।।  ೧೩೦೩ ।।  </div>
				<div class="verse">ಕಾಮಕರ್ಮಮಹಾಮೋಹರಹಿತಂ ರೂಪಮಾತ್ಮನಃ ।। <br />ಶ್ರುತ್ಯಾ ಪ್ರದರ್ಶಿತಂ ಸಾಕ್ಷಾತ್ಕರವಿನ್ಯಸ್ತಬಿಲ್ವವತ್ ।।  ೧೩೦೪ ।।  </div>
				<div class="verse">ಸ್ವಯಂಜ್ಯೋತಿಷ್ಟ್ವಮುಕ್ತಂ ಯದಾತ್ಮನಃ ಪ್ರಾಕ್ಪ್ರಯತ್ನತಃ ।। <br />ತದಪ್ಯಾತ್ಮನ ಆಗಾಮಿ ಶಙ್ಕ್ಯತೇ ಕಾಮಕರ್ಮವತ್ ।।  ೧೩೦೫ ।।  </div>
				<div class="verse">ಯಸ್ಮಾತ್ಸುಷುಪ್ತ ಆತ್ಮಾಽಯಂ ನಾಽಽತ್ಮಾನಂ ನಾಪ್ಯನಾತ್ಮನಃ ।। <br />ಜಾಗ್ರದ್ವದ್ವೇತ್ತಿ ತೇನಾಸ್ಯ ಚೈತನ್ಯಂ ಕಾಮಕರ್ಮವತ್ ।।  ೧೩೦೬ ।।  </div>
				<div class="verse">ನೈತದೇವಂ ಯತೋ ಭೇದಜ್ಞಾನಂ ಮೋಹೋತ್ಥಕಾರಕ -<br />ಸಂಶ್ರಯಾದೇವ ನ ಪುನರ್ಮೋಹಾಭಾವೇ ತದಿಷ್ಯತೇ ।।  ೧೩೦೭ ।।  </div>
				<div class="verse">ಯತ್ರ ವಾ ಅನ್ಯದಿತ್ಯೇವಂ ಭೇದಜ್ಞಾನಮಭಾಷತ ।। <br />ಸತ್ಯೇವ ಪ್ರತ್ಯಗಜ್ಞಾನೇ ತಸ್ಯಾಜ್ಞಾನಸಮನ್ವಯಾತ್ ।।  ೧೩೦೮ ।।  </div>
				<div class="verse">ಯತ್ರ ತ್ವಸ್ಯೇತಿ ವಿಧ್ವಸ್ತ ಆತ್ಮಾಜ್ಞಾನೇ ಪ್ರಬೋಧತಃ ।। <br />ತತ್ಕೇನ ಕಮಿತಿ ಶ್ರುತ್ಯಾ ಭೇದದೃಷ್ಟಿರ್ನಿಷಿಧ್ಯತೇ ।।  ೧೩೦೯ ।।  </div>
				<div class="verse">ಏಕತ್ವಮೇವ ತೇನಾತ್ರ ಭೇದಾದರ್ಶನಕಾರಣಮ್ ।। <br />ಸ್ರೀಪುಂದೃಷ್ಟಾನ್ತವಚಸಾ ತದೇತತ್ಪ್ರತಿಪಾದ್ಯತೇ ।।  ೧೩೧೦ ।।  </div>
				<div class="verse">ಚೇತೋನುರಾಗಸಿದ್ಧ್ಯರ್ಥಂ ಪ್ರಿಯಯೇತಿ ವಿಶೇಷಣಮ್ ।। <br />ದ್ವಿಷ್ಟಾಯಾಂ ಸತ್ಯಪಿ ಸ್ರೀತ್ವೇ ಚೇತೋ ನೈವಾನುರಜ್ಯತೇ ।।  ೧೩೧೧ ।।  </div>
				<div class="verse">ಅತೀವ ಕಾಮವಶಗಃ ಸ್ರೀಗುಣೋಪೇತಯಾ ಸ್ರಿಯಾ ।। <br />ಪ್ರಯಯಾ ಕಾಮಯನ್ತ್ಯಾ ಚ ಪರಿಷ್ವಕ್ತಃ ಪುಮಾನಿಹ ।।  ೧೩೧೨ ।।  </div>
				<div class="verse">ಪರಿಷ್ವಕ್ತಗಿರಾ ಚಾತ್ರ ವ್ಯಾಮಿಶ್ರೀಭಾವ ಉಚ್ಯತೇ ।। <br />ಪೃಕ್ತಾವಯವಯೋಃ ಪ್ರೀತ್ಯಾ ಸ್ರೀಪುಂಸೋರಪರಸ್ಪರಮ್ ।।  ೧೩೧೩ ।।  </div>
				<div class="verse">ಉತ್ಪನ್ನಸಂಭೋಗಫಲಃ ಪುಮಾನ್ಮೈಥುನಕರ್ಮಣಿ ।। <br />ಸ ನ ವೇತ್ತಿ ಯಥಾ ಬಾಹ್ಯಂ ಸುಖಾವಿಷ್ಟೋ ನ ಚಾಽಽನ್ತರಮ್ ।।  ೧೩೧೪ ।।  </div>
				<div class="verse">ಪರಿಷ್ವಙ್ಗಾದ್ಯಥಾ ಪೂರ್ವಂ ವೇದ ಬಾಹ್ಯಾನ್ತರಂ ಸ್ಫುಟಮ್ ।। <br />ಪರಿಷ್ವಕ್ತಸ್ತು ನೈವಂ ಸ ವೇದ ಬಾಹ್ಯಂ ನ ಚಾಽಽನ್ತರಮ್ ।।  ೧೩೧೫ ।।  </div>
				<div class="verse">ತಮೋವ್ಯವಹಿತೈಕಾತ್ಮ್ಯಸ್ತಥಾಽವಿದ್ಯೋತ್ಥಕಾರ್ಯಗಃ ।। <br />ವೇದ ಬಾಹ್ಯಂ ಜಗತ್ಸರ್ವಂ ಸ್ವಂ ಚಾಽಽತ್ಮಾನಂ ತಮಸ್ವಿನಮ್ ।।  ೧೩೧೬ ।।  </div>
				<div class="verse">ಕಾರ್ಯಕಾರಣರೂಪಃ ಸಂಸ್ತದ್ವಿರೂದ್ಧೈಕರೂಪಿಣಾ ।। <br />ಪರಿಷ್ವಕ್ತಃ ಪುಮಾನ್ಪ್ರಾಜ್ಞೇ ಪ್ರಾಜ್ಞೇನಾಽಽತ್ಮಾಽಯಮಾತ್ಮನಾ ।।  ೧೩೧೭ ।।  </div>
				<div class="verse">ತಮಸ್ವಿನಿ ನಿವೃತ್ತೇಽಸ್ಮಿನ್ದೇಹಾನ್ತೇ ಪ್ರತ್ಯಗಾತ್ಮನಿ ।। <br />ವಿತಮಸ್ಕಾತ್ಮನಾ ಯೋಗೇ ಸ್ವಪ್ನಜಾಗ್ರತ್ಕ್ರಿಯಾಕ್ಷಯೇ ।।  ೧೩೧೮ ।।  </div>
				<div class="verse">ಅವಿದ್ಯಾಽನ್ವೇತಿ ಕಾರ್ಯಂ ಸ್ವಂ ನ ತ್ವಾತ್ಮಾನಮಕಾರ್ಯತಃ ।। <br />ಕಾರ್ಯಂ ಸ್ವಕಾರಣಸ್ಥಂ ಚ ನ ತ್ವಾತ್ಮಸ್ಥಮಕಾರಣಾತ್ ।।  ೧೩೧೯ ।। </div>
				<div class="verse">ಆತ್ಮಾಭಾಸೋಽಪಿ ಯೋಽಜ್ಞಾನೇ ತತ್ಕಾರ್ಯೇ ಚಾವಭಾಸತೇ ।। <br />ಕಾರ್ಯಕಾರಣತಾರೂಪಸ್ತಮಪ್ಯೇಷೋಽತಿವರ್ತತೇ ।।  ೧೩೨೦ ।।  </div>
				<div class="verse">ಕೂಟಸ್ಥಾತ್ಮಾನುರೋಧಿತ್ವಾತ್ತಾವನ್ಮಾತ್ರಾತ್ಮಕತ್ವತಃ ।। <br />ನ ಕಾರ್ಯಂ ಕಾರಣಂ ಚಾತಃ ಕಟಾಕ್ಷೇಣಾಪಿ ವೀಕ್ಷತೇ ।।  ೧೩೨೧ ।।  </div>
				<div class="verse">ವಿಜ್ಞಾನಾತ್ಮಾ ಪರಿಷ್ವಕ್ತಃ ಪ್ರಾಜ್ಞೇನೈವ ಪರಾತ್ಮನಾ ।। <br />ಭೇದಕಾರಣವಿಧ್ವಸ್ತೌ ಭೇದಧೀರ್ವಿನಿವರ್ತತೇ ।।  ೧೩೨೨ ।।  </div>
				<div class="verse">ಯಸ್ಮಾದೇವಮತಃ ಪ್ರಾಹ ನ ಬಾಹ್ಯಮಿತಿ ನಃ ಶ್ರುತಿಃ ।। <br />ಐಕಾತ್ಮ್ಯಮಾತ್ರಾವಸಿತೇರ್ನ ವೇದಾನ್ತರ್ಬಹಿಸ್ತಥಾ ।।  ೧೩೨೩ ।।  </div>
				<div class="verse">ಕ್ರಿಯಾಕಾರಕಸಂಭೇದಹೇತೌ ಸತ್ಯಸತೀದೃಶಮ್ ।। <br />ಸರ್ವದೈವಾಽಽತ್ಮನೋ ರೂಪಂ ನಿರಸ್ತಾಶೇಷಭೇದಕಮ್ ।।  ೧೩೨೪ ।।  </div>
				<div class="verse">ನಾಽಽತ್ಮವೃತ್ತಮಪೇಕ್ಷ್ಯೇದಂ ನಾಪಿ ಬಾಹ್ಯಸ್ಯ ವಸ್ತುನಃ ।। <br />ಕ್ರಿಯಾಕಾರಕವದ್ವಸ್ತು ಕಿಂಚಿದೀಕ್ಷಾಮಹೇಽಮಿತೇಃ ।।  ೧೩೨೫ ।।  </div>
				<div class="verse">ಸರ್ವಮನ್ಯಾನಪೇಕ್ಷಂ ಸತ್ಸ್ವಾತ್ಮಮಾತ್ರತಯೇಕ್ಷಿತಮ್ ।। <br />ಐಕಾತ್ಮ್ಯತೋ ಹಿರುಗ್ರೂಪಂ ನ ವಸ್ತೂತ್ಪ್ರೇಕ್ಷ್ಯತೇಽಣ್ವಪಿ ।।  ೧೩೨೬ ।।  </div>
				<div class="verse">ಆಪೇಕ್ಷಿಕಂ ತು ಯದ್ರೂಪಂ ತನ್ಮಿಥ್ಯೇತ್ಯುಪಪಾದಿತಮ್ ।।  <br />ಸ್ವತೋ ಯದ್ವಸ್ತುತೋ ನಾಸ್ತಿ ತತ್ಕುತೋಽನ್ಯವ್ಯಪೇಕ್ಷಯಾ ।।  ೧೩೨೭ ।।  </div>
				<div class="verse">ಅತಃ ಸರ್ವಾನಪೇಕ್ಷಂ ಯತ್ಸ್ವಮಹಿಮ್ನೈವ ಸಿಧ್ಯತಿ ।। <br />ತ್ತದೇವ ಪರಮಾರ್ಥಂ ಸ್ಯಾದ್ವಸ್ತ್ವೈಕಾತ್ಮ್ಯಸ್ವಲಕ್ಷಣಮ್ ।।  ೧೩೨೮ ।।  </div>
				<div class="verse">ಯಸ್ಮಾದೇವಮತಃ ಪ್ರಾಹ ತದ್ವಾ ಅಸ್ಯೇತಿ ನಃ ಶ್ರುತಿಃ ।। <br />ಉಕ್ತಾತ್ಮವಸ್ತುನೋ ರೂಪಂ ಕಾಮಾವಿದ್ಯಾವಿದರ್ಜಿತಮ್ ।।  ೧೩೨೯ ।।  </div>
				<div class="verse">ಕಾಮಕರ್ಮಾದಿವನ್ನೇದಂ ಮೃತ್ಯೋರ್ಧರ್ಮೋ ಭವೇದತಃ ।। <br />ಚೈತನ್ಯಂ ಪ್ರತ್ಯಗಾತ್ಮೈವ ಯಸ್ಮಾದುಕ್ತೇನ ಹೇತುನಾ ।।  ೧೩೩೦ ।।  </div>
				<div class="verse">ಆತ್ಮತ್ವಾನ್ನ ವಿಭಾಗೋಽತ್ರ ಜ್ಞಾತೃಜ್ಞಾನಾದಿಲಕ್ಷಣಃ ।।  <br />ಅನಪಾಸ್ತತಮಸ್ಕೋಽಪಿ ಭೇದಂ ನಾಽಽತ್ಮನಿ ಪಶ್ಯತಿ ।।  ೧೩೩೧ ।।  </div>
				<div class="verse">ಅವಿದ್ಯಾವರ್ತ್ಮದೃಷ್ಟ್ಯೈವ ಹ್ಯವಿದ್ಯಾಕಾರ್ಯವಸ್ತುಗಮ್ ।।  <br />ದ್ವೈತಮಾಭಾಸತೇ ವ್ಯೋಮ್ನಿ ನೀಲದಿಙ್ಭಣ್ಡಲತ್ವವತ್ ।।  ೧೩೩೨ ।।  </div>
				<div class="verse">ನಿರವಿದ್ಯಂ ತು ಯದ್ರೂಪಮನನ್ಯಾಪೇಕ್ಷಸಿದ್ಧಿಕಮ್ ।। <br />ತದ್ವಾ ಅಸ್ಯೈತದಿತಿ ತಚ್ಛ್ರುತ್ಯಾ ನಿರ್ವರ್ಣ್ಯತೇಽಧುನಾ ।।  ೧೩೩೩ ।।  </div>
				<div class="verse">ಸರ್ವೈಕಾತ್ಮ್ಯಮಿದಂ ಯಸ್ಮಾದಾತ್ಮನೋ ರೂಪಮೀದೃಶಮ್ ।। <br />ತದಾವಿಷ್ಕ್ರಿಯತೇ ತಸ್ಮಾತ್ಕರವಿನ್ಯಸ್ತಬಿಲ್ವವತ್ ।।  ೧೩೩೪ ।।  </div>
				<div class="verse">ಆತ್ಮನೋ ಯದವಿದ್ಯೋತ್ಥಂ ರೂಪಂ ಸಂಸಾರಭೂಮಿಗಮ್ ।। <br />ಅನಾಪ್ತಕಾಮಂ ತತ್ಸರ್ವಮಪೇಕ್ಷ್ಯೇದಮಿಹೋಚ್ಯತೇ ।।  ೧೩೩೫ ।।  </div>
				<div class="verse">ಆಪ್ತಕಾಮಾದಿಕಂ ಸರ್ವಂ ವಸ್ತುವೃತ್ತವ್ಯಪೇಕ್ಷಯಾ ।। <br />ಆಪ್ತಾಪ್ತವ್ಯಾದಿಹೀನತ್ವಾದಾನನ್ದೈಕಾತ್ಮ್ಯವಸ್ತುನಃ ।।  ೧೩೩೬ ।।  </div>
				<div class="verse">ಪುಮರ್ಥಃ ಕಾಮಶಬ್ದಾರ್ಥೋ ನಾನ್ಯೋಽರ್ಥಃ ಕಾಮ್ಯತೇ ಯತಃ ।। <br />ಆಪ್ತಾಶೇಷಪುಮರ್ಥೋಽಯಂ ಸರ್ವಸಾಧನನಿಸ್ಪೃಹಃ ।।  ೧೩೩೭ ।।  </div>
				<div class="verse">ಸತ್ಯಕಾಮಾದಿಶಬ್ದೇನ ಯದಪ್ಯನ್ಯತ್ರ ಭಾಷಿತಮ್ ।। <br />ಏತದ್ವಾಕ್ಯಾನುರೋಧೇನ ವ್ಯಾಖ್ಯಯಂ ತದಪಿ ಸ್ಫುಟಮ್ ।।  ೧೩೩೮ ।।  </div>
				<div class="verse">ಆತ್ಮಮಾತ್ರಂ ಸಮುತ್ಸೃಜ್ಯ ಸತ್ಯತ್ವಂ ನಾನ್ಯತೋ ಯತಃ ।। <br />ತತ್ರೈವ ನಿರಧಾರ್ಯೇತದ್ಯತ್ರ ನಾನ್ಯದಿತಿ ಶ್ರುತೇಃ ।।  ೧೩೩೯ ।।  </div>
				<div class="verse">ಸುಖಸಂವಿದ್ಧಿ ಕಾಮ್ಯೋಽರ್ಥೋ ಬಾಹ್ಯಸಾಧನಸಾಧನಃ ।। <br />ಸಂವಿದೇವ ಸುಖಂ ಯಸ್ಮಾದಾಪ್ತಕಾಮಮಿದಂ ತತಃ ।।  ೧೩೪೦ ।।  </div>
				<div class="verse">ಕಾಮಕಾಮಿಪ್ರಭೇದೇನ ಪ್ರತೀಚೋಽಸ್ಯಾಽಽಪ್ತಕಾಮತಾ ।। <br />ಹಿರಣ್ಯಗರ್ಭವತ್ಕಿಂವಾ ನಿರ್ಭೇದಸ್ಯೇಹ ಭಣ್ಯತೇ ।।  ೧೩೪೧ ।।  </div>
				<div class="verse">ಆತ್ಮೈವ ಕಾಮಾ ನಿಃಶೇಷಾ ನಾಽಽತ್ಮರೂಪಪ್ರಭೇದತಃ ।। <br />ಆತ್ಮೈವೇದಂ ಸರ್ವಮಿತಿ ಪ್ರತ್ಯಙ್ಭಾತ್ರಾವಶೇಷತಃ ।।  ೧೩೪೨ ।।  </div>
				<div class="verse">ಸಮಸ್ತವ್ಯಸ್ತತಾಶಙ್ಕಾಮುಚ್ಛೇತ್ತುಂ ಚೋತ್ತರಂ ವಚಃ ।। <br />ಅಕಾಮಮಿತ್ಯತೋ ಧ್ವಸ್ತಸಮಸ್ತವ್ಯಸ್ತರೂಪಕಮ್ ।।  ೧೩೪೩ ।।  </div>
				<div class="verse">ಆಪ್ತಕಾಮಾತ್ಮಕಾಮತ್ವವಚಸೈವ ನಿರಾಕೃತಾಃ ।। <br />ಕಾಮಾಃ ಸರ್ವೇಽಕಾಮಮಿತಿ ತಥಾಽಪಿ ಪುನರುಚ್ಯತೇ ।।  ೧೩೪೪ ।।  </div>
				<div class="verse">ಆತ್ಮಾಶ್ರಯತ್ವಂ ಕಾಮಾನಾಂ ಕೇಚಿದ್ವ್ಯಾಚಕ್ಷತೇಽಬುಧಾಃ ।। <br />ಅತಸ್ತತ್ಪ್ರತಿಷೇಧಾರ್ಥಂ ಭೂಯೋಽಕಾಮಮಿತೀರಣಮ್ ।।  ೧೩೪೫ ।।  </div>
				<div class="verse">ಕಾಮಾದಿಹೇತುಕಃ ಶೋಕಃ ಕಾಮಾದ್ಯಜ್ಞಾನಹೇತುಕಮ್ ।। <br />ತದಭಾವಾದಥೈಕಾತ್ಮ್ಯಂ ಶೋಕಾನ್ತರಮಿತೀರ್ಯತೇ ।।  ೧೩೪೬ ।।  </div>
				<div class="verse">ಯದಿ ವಾ ಶೋಕವದ್ವಸ್ತು ಶೋಕಶಬ್ದೇನ ಭಣ್ಯತೇ ।। <br />ಗುಣತ್ವಾಚ್ಛೋಕಶಬ್ದಸ್ಯ ಮತುಪೋ ಲುಪ್ತತಾ ಭವೇತ್ ।।  ೧೩೪೭ ।।  </div>
				<div class="verse">ಶೋಕಾರ್ಹವತ್ಪದಾರ್ಥೇಭ್ಯೋ ಜಾತ್ಯನ್ತರಮಿದಂ ಯತಃ ।। <br />ಅಹೇತುಫಲರೂಪತ್ವಾಚ್ಛೋಕಾನ್ತರಮತೋ ಮತಮ್ ।।  ೧೩೪೮ ।।  </div>
				<div class="verse">ಶೋಕಸ್ಯ಼ ಪ್ರತ್ಯಗಾತ್ಮಾ ವಾ ಶೋಕಾನ್ತರಗಿರೋಚ್ಯತೇ ।। <br />ಶೋಕಹೇತೋರಪಿ ಪ್ರತ್ಯಙ್ಙಾತ್ಮಾ ಸ್ಯಾಚ್ಛೋಕವಾನ್ಕಥಮ್ ।।  ೧೩೪೯ ।।  </div>
				<div class="verse">ಅಶೋಕಾನ್ತರಮಿತಿ ವಾ ಶ್ರುತ್ಯನ್ತರಸಮಾಶ್ರಯಾತ್ ।।  <br />ಅಶೋಕಾದಪರೋಽಶೋಕೋಽಶೋಕಾನ್ತರಮಿತೀರ್ಯತೇ ।।  ೧೩೫೦ ।।  </div>
				<div class="verse">ಶೋಕಾಯೋಗ್ಯಃ ಶುಚಾ ಹೀನೋಽಶೋಕಶಬ್ದೇನ ಭಣ್ಯತೇ ।।  <br />ಯದ್ವಾಽನ್ತರಯತೇ ಶೋಕಮಾನನ್ದೈಕಸ್ವಭಾವತಃ ।। <br />ಶೈತ್ಯಂ ಹುತಾಶವತ್ತಸ್ಮಾಚ್ಛೋಕಾನ್ತರಮಿದಂ ಭವೇತ್ ।।  ೧೩೫೧ ।।  </div>
				<div class="verse">ಶೋಕಾದೇರ್ಜನಕಂ ಯದ್ವಾ ತಚ್ಛೋಕಾನ್ತಂ ಭವೇತ್ತಮಃ ।। <br />ತಸ್ಯಾರಂ ಛಿದ್ರಮೇತತ್ಸ್ಯಾಚ್ಛಾನ್ದಸೀ ವರ್ಣನಿಹನುತಿಃ ।।  ೧೩೫೨ ।।  </div>
				<div class="verse">ಅವಿದ್ಯಾಕಾಮಕರ್ಮಾಣಿ ನಿಃಸಙ್ಗತ್ವಸ್ವಭಾವತಃ ।। <br />ಅತಿವರ್ತತ ಆತ್ಮಾಽಯಂ ವಸ್ತುವೃತ್ತಾನುರೋಧತಃ ।।  ೧೩೫೩ ।।  </div>
				<div class="verse">ಸ್ವತೋ ಬುದ್ಧಂ ಯತೋ ವಸ್ತು ಸ್ವತಃ ಶುದ್ಧಮತೋಽದ್ವಯಮ್ ।। <br />ಸ್ವತೋ ಮುಕ್ತಮತಃ ಸಿದ್ಧಮವಿದ್ಯಾತಜ್ಜಹಾನತಃ ।।  ೧೩೫೪ ।।  </div>
				<div class="verse">ಯತ ಏವಮಿದಂ ವಸ್ತು ಅತಿಚ್ಛನ್ದಾದಿಲಕ್ಷಣಮ್ ।। <br />ನಿಃಶೇಷಧ್ವಾನ್ತಸಂಬನ್ಧವ್ಯತಿಕ್ರಾನ್ತಮಿದಂ ತತಃ ।।  ೧೩೫೫ ।।  </div>
				<div class="verse">ಜನ್ಯಕಾರಣಸಂಬನ್ಧಾತ್ಕಾರ್ಯಕಾರಣಸಂಗತೇಃ ।। <br />ಜನ್ಯಹೇತ್ವತಿವೃತ್ತತ್ವಾತ್ಪಿತಾಽಪ್ಯತ್ರಾಪಿತಾ ತತಃ ।।  ೧೩೫೬ ।।  </div>
				<div class="verse">ಅವಿದ್ಯೈವ ಯತೋ ಹೇತುಃ ಕರ್ತೃತ್ವಸ್ಯ ನ ವಸ್ತುತಃ ।।  <br />ಕರ್ತೃತ್ವೇ ಸತಿ ಕರ್ಮಣಿ ನಾನ್ಯಥಾಽಕರ್ತುರಾತ್ಮನಃ ।।  ೧೩೫೭ ।।  </div>
				<div class="verse">ಅವಿದ್ಯಾಯಾಮತೋಽಸತ್ಯಾಂ ನಾಽಽತ್ಮಾನಃ ಕರ್ತೃಕರ್ಮಣೀ ।। <br />ಪಿತೃಪುತ್ರಾದಿಸಂಬನ್ಧೋ ನಾತೋಽಸ್ತೀಹ ಸುಷುಪ್ತಗೇ ।।  ೧೩೫೮ ।।  </div>
				<div class="verse">ಅಸಙ್ಗೋಽಯಂ ಸ್ವತೋ ಯಸ್ಮಾನ್ನಾತಃ ಕೇನಚಿದಾತ್ಮನಃ ।। <br />ಸರ್ವಾವಸ್ಥಾಸು ಸಂಬನ್ಧಃ ಸಂಬನ್ಧೋಽತೋಽಸ್ಯ ಮೋಹತಃ ।।  ೧೩೫೯ ।।  </div>
				<div class="verse">ಶುಭಕರ್ಮಾಭಿಸಂಬನ್ಧಃ ಕೇವಲೋ ನಾಸ್ಯ ವಾರ್ಯತೇ ।। <br />ನಿಷಿಧ್ಯತೇ ಯತೋ ಯೋಗಃ ಕುತ್ಸಿತೇನಾಪಿ ಕರ್ಮಣಾ ।।  ೧೩೬೦ ।।  </div>
				<div class="verse">ವಿಪ್ರಹಾಟಕಹಾರ್ಯತ್ರ ಸ್ತೇನಶಬ್ದೇನ ಭಣ್ಯತೇ ।।  <br />ಭ್ರೂಣಘ್ನಸಹಚಾರಿತ್ವಾಚ್ಚಾಣ್ಡಾಲೋ ಬ್ರಾಹ್ಮಣೀಸುತಃ ।।  ೧೩೬೧ ।।  </div>
				<div class="verse">ಶೂದ್ರೇಣ ಜಾತೋ ವಿಜ್ಞೇಯಃ ಪ್ರಾತಿಲೋಮ್ಯೋಪಲಕ್ಷಣಃ ।।  <br />ವರಿಷ್ಠಬ್ರಹ್ಮಹಾ ಚೇಹ ಭ್ರೂಣಹೇತ್ಯಭಿಧೀಯತೇ ।।  ೧೩೬೨ ।।  </div>
				<div class="verse">ಉತ್ಪನ್ನಃ ಕ್ಷತ್ರ್ರಿಯಾಯಾಂ ಯಃ ಶೂದ್ರೇಣೈವ ಸ ಉಚ್ಯತೇ ।। <br />ಪೈಲ್ಕಸಃ ಪುಲ್ಕಸೋ ಜ್ಞೇಯಃ ಸ್ವಾರ್ಥ ಏವ ಚ ತದ್ಧಿತಃ ।।  ೧೩೬೩ ।।  </div>
				<div class="verse">ನಿಕೃಷ್ಟದೇಹಸಂಬನ್ಧಪ್ರಾಪಕೈರಪಿ ಕರ್ಮಭಿಃ ।। <br />ಅಸಂಬದ್ಧಃ ಸುಷುಪ್ತಸ್ಥಃ ಕರ್ಮಹೇತ್ವನಭಿಪ್ಲುತೇಃ ।।  ೧೩೬೪ ।।  </div>
				<div class="verse">ತಥೈವಾನಭಿಸಂಬನ್ಧ ಆಶ್ರಮಾಖ್ಯೈಶ್ಚ ಕರ್ಮಭಿಃ ।। <br />ಪರಿವ್ರಾಟ್ಶ್ರಮಣೋ ಜ್ಞೇಯಸ್ತಾಪಸಾಶ್ರಮಸಂನಿಧೇಃ ।।  ೧೩೬೫ ।।  </div>
				<div class="verse">ವರ್ಣಾಶ್ರಮಾದಿಹೇತೂನಾಂ ಸರ್ವೇಷಾಮಪಿ ಕರ್ಮಣಾಮ್ ।। <br />ಉಪಲಕ್ಷಣಕೃಜ್ಜ್ಞೇಯಃ ಪರಿವ್ರಾಟ್ತಾಪಸಗ್ರಹಃ ।। ೧೩೬೬ ।।  </div>
				<div class="verse">ಇತ್ಯೇವಮಾದಯೋಽನನ್ತಾಃ ಸಂಬನ್ಧಾ ಮೋಹಹೇತವಃ ।। <br />ನರೇಣ ಪರಿಸಂಖ್ಯಾತುಂ ನ ಶಕ್ಯಾಃ ಕಲ್ಪಕೋಟಿಭಿಃ ।।  ೧೬೬೭ ।।  </div>
				<div class="verse">ಪುಣ್ಯಾಪುಣ್ಯೇ ಹಿ ನಿಖಿಲಸಂಬನ್ಧಸ್ಯೇಹ ಕಾರಣಮ್ ।। <br />ಪ್ರಾಜ್ಞೋಽನನ್ವಾಗತಸ್ತಾಭ್ಯಾಂ ಕರ್ಮಹೇತ್ವಸಮನ್ವಯಾತ್ ।।  ೧೩೬೮ ।।  </div>
				<div class="verse">ಪರಂ ರೂಪಂ ಸಮಾಪನ್ನಃ ಕರ್ಮಾವಿದ್ಯಾನಿಮಿತ್ತಕಮ್ ।। <br />ಪಿತೃಮಾತ್ರಾದಿಸಂವನ್ಧಂ ಸುಷುಪ್ತೇ ಸೋಽತಿವರ್ತತೇ ।।  ೧೩೬೯ ।।  </div>
				<div class="verse">ಜೀವತ್ಯೇವ ಶರೀರೇಽಸ್ಮಿಂಸ್ತತ್ಸ್ಥ ಏವ ಕಥಂ ಪುನಃ ।।  <br />ಸರ್ವಸಙ್ಗವ್ಯತೀತೋಽಯಂ ಭವತೀತ್ಯಭಿಧೀಯತೇ ।।  ೧೩೭೦ ।।  </div>
				<div class="verse">ಯತೋಽನನ್ವಾಗತಂ ರೂಪಂ ಸುಷುಪ್ತೇಽಸ್ಯಾಽಽತ್ಮನಃ ಸ್ವತಃ ।। <br />ಉಭಾಭ್ಯಾಂ ಪುಣ್ಯಪಾಪಾಭ್ಯಾಂ ಕುತಸ್ತದಪಿ ಚೇನ್ಮತಮ್ ।।  ೧೩೭೧ ।।  </div>
				<div class="verse">ಹೃದಯಾತಿಕ್ರಮಾದ್ಯಾಸ್ಮಾತ್ತದ್ಧರ್ಮಾನತಿವರ್ತತೇ ।। <br />ಕರ್ಮಪ್ರಯೋಜಕಾನ್ಕಾಮಾಂಸ್ತಸ್ಮಾತ್ಸುಸ್ಥಂ ಯಥೋದಿತಮ್ ।।  ೧೩೭೨ ।।  </div>
				<div class="verse">ಹೃದಯಸ್ಯೈವ ಧರ್ಮಾಸ್ತೇ ಶೋಕಕಾಮಾದಯೋ ಯತಃ ।। <br />ತೀರ್ಣಬುದ್ಧಿರ್ಹಿ ತದ್ಧರ್ಮಾಂಸ್ತಸ್ಮಾದೇಷೋಽತಿವರ್ತತೇ ।।  ೧೩೭೩ ।।  </div>
				<div class="verse">ಪುಣ್ಯಪಾಪಾಭಿಸಂಬನ್ಧಃ ಸ್ವಪ್ನೇ ಹೃದಯಸಂಗತೇಃ ।। <br />ವಾಸನಾಮಾತ್ರಯಾ ತ್ವತ್ರ ಸಾಽಪಿ ಪ್ರಾಜ್ಞೇ ನಿವರ್ತತೇ ।।  ೧೩೭೪ ।।  </div>
				<div class="verse">ಕರಣತ್ವಂ ವಿಹಾಯೇಹ ಕೇವಲಾಜ್ಞಾನಮಾತ್ರಕಮ್ ।। <br />ಸ್ವಪ್ನ ಆಸ್ತೇ ಮನೋರೂಪಂ ವಾಸನಾಮಯವಿಗ್ರಹಮ್ ।।  ೧೩೭೫ ।।  </div>
				<div class="verse">ವಾಸನಾಮಯ ಏವಾತೋ ಭುಙ್ಕೇ ಸ್ವಪ್ನೇ ಕ್ರಿಯಾಫಲಮ್ ।। <br />ನ ಹಿ ಸ್ವಪ್ನದೃಶೋ ಯೋಗಃ ಸ್ವಪ್ನೇಽನ್ಯೇನಾಸ್ತಿ ಕೇನಚಿತ್ ।।  ೧೩೭೬ ।।  </div>
				<div class="verse">ಸ್ವಾಭಾಸವರ್ತ್ಮನೈವಾಽಽಸ್ತೇ ಜಾಗ್ರತ್ಸ್ವಪ್ನಸುಷುಪ್ತಿಷು ।। <br />ಅವಿದ್ಯಾಕಾಮಕರ್ಮಾದಿ ಬಿಭರ್ತೀವ ನ ತು ಸ್ವತಃ ।।  ೧೩೭೭ ।।  </div>
				<div class="verse">ಚೈತನ್ಯಮಪಿ ನೈವ ಸ್ಯಾದಾತ್ಮನಃ ಕಾಮಕರ್ಮವತ್ ।। <br />ಧರ್ಮಾನನ್ವಯತಃ ಪ್ರಾಜ್ಞ ಇತ್ಯೇವಮಭಿಚೋದಿತೇ ।।  ೧೩೭೮ ।।  </div>
				<div class="verse">ಸ್ರೀಪುಂದೃಷ್ಟಾನ್ತವಾಕ್ಯೇನ ಪರಿಹಾರಶ್ಚ ದರ್ಶಿತಃ ।। <br />ವಿಭಾಗಹೇತ್ವಸದ್ಭಾವಾಜ್ಜಾಗ್ರದ್ವನ್ನೋಪಲಭ್ಯತೇ ।।  ೧೩೭೯ ।।  </div>
				<div class="verse">ಅವಿಭಾಗಾತ್ಮತಾಂ ಯಾತಂ ನ ಪುನಃ ಕಾಮಕರ್ಮವತ್ ।। <br />ಸಾಧಿತಂ ಚ ಪ್ರಯತ್ನೇನ ಸ್ವಯಂಜ್ಯೋತಿಷ್ಟ್ವಮಾತ್ಮನಃ ।।  ೧೩೮೦ ।।  </div>
				<div class="verse">ಯದ್ಯಾತ್ಮಾಽಯಂ ಸ್ವಯಂಜ್ಯೋತಿಃ ಕಾಮಕರ್ಮಾದಿವತ್ಕಥಮ್ ।। <br />ಸುಷುಪ್ತೇಽಸ್ಯ ಸ್ವಭಾವತ್ವಾಜ್ಜಹ್ಯಾಚ್ಚೈತನ್ಯಮಿತ್ಯತಃ ।।  ೧೩೮೧ ।।  </div>
				<div class="verse">ನಾಸ್ಯ ಧರ್ಮೋ ಭವೇದೇತತ್ಸುಪುಪ್ತೇ ತದದರ್ಶನಾತ್ ।।  <br />ನಾಽಽತ್ಮಧರ್ಮೋ ವಿನಷ್ಟತ್ವಾತ್ತಸ್ಮಾಚ್ಚೈತನ್ಯಮತ್ರ ತತ್ ।।  ೧೩೮೨ ।।  </div>
				<div class="verse">ಅಪಿ ವಿಪ್ರತಿಷಿದ್ಧಂ ಚ ಯತ್ಸ್ವಯಂಜ್ಯೋತಿರಾತ್ಮಕಮ್ ।। <br />ಪ್ರತ್ಯಗ್ವಸ್ತು ನ ವೇತ್ತೀತಿ ಭವತೇಹಾಭಿಧೀಯತೇ ।।  ೧೩೮೩ ।।  </div>
				<div class="verse">ಐಕ್ಯಾದನುಪಲಬ್ಧಿಶ್ಚೇದನೈಕಾನ್ತಿಕತಾ ತಥಾ ।। <br />ಯತೋಽಭಾವೇಽಪ್ಯಸಂವಿತ್ತಿಶ್ಚೈತನ್ಯಸ್ಯೇಹ ದೃಶ್ಯತೇ ।।  ೧೩೮೪ ।।  </div>
				<div class="verse">ಇತ್ಯಸ್ಯ ಪರಿಹಾರಾರ್ಥಂ ಪರೋ ಗ್ರನ್ಥೋಽವತಾರ್ಯತೇ ।। <br />ಯದ್ವೈ ತದಿತ್ಯುಪಕ್ರಮ್ಯ ಪ್ರತ್ಯಗ್ವಸ್ತುವಿಶುದ್ಧಯೇ ।।  ೧೩೮೫ ।।  </div>
				<div class="verse">ತಥಾ ಪರೋಽಪಿ ಸಂಬನ್ಧಃ ಕೈಶ್ಚಿದತ್ರಾಭಿಧೀಯತೇ ।। <br />ಅಶೋಕಾನ್ತರಮಿತ್ಯುಕ್ತಂ ಯಾಥಾತ್ಮ್ಯಂ ಪ್ರತ್ಯಾಗಾತ್ಮನಃ ।।  ೧೩೮೬ ।।  </div>
				<div class="verse">ಜ್ಯೋತಿರ್ಮಾತ್ರತಯೈವಾಽಽತ್ಮಾ ಸುಷುಪ್ತೇ ವ್ಯವತಿಷ್ಠತೇ ।।  <br />ಕುತಃ ಪುನರಿದಂ ಸಿದ್ಧಂ ವಿಶೇಷಜ್ಞಾನಸಂಕ್ಷಯೇ ।।  ೧೩೮೭ ।।  </div>
				<div class="verse">ಜ್ಯೋತೀರೂಪಮಿದಂ ತತ್ತ್ವಂ ಸುಷುಪ್ತೇ ವ್ಯವತಿಷ್ಠತೇ ।। <br />ಉಕ್ತಂ ಪ್ರಾಗ್ವ್ಯತಿರೇಕೇಣ ಸ್ವಯಂಜ್ಯೋತಿಷ್ಟ್ವಮಾತ್ಮನಃ ।।  ೧೩೮೮ ।।  </div>
				<div class="verse">ನನೂಕ್ತಂ ಪ್ರಾಗಿದಂ ಸರ್ವಂ ವಿಶೇಷಜ್ಞಾನಮಾತ್ಮನಃ ।।  ೧೩೮೯ ।।  <br />ಅವಿದ್ಯಾಪಕ್ಷಪಾತ್ಯೇವ ನ ತತ್ಸ್ಯಾಚ್ಚಿತ್ತಿವತ್ಸ್ವತಃ ।।  <br />ನೈತದೇವಂ ಯತೋಽದರ್ಶಿ ಪೂರ್ವಮೇತ್ಸ್ಫುಟಂ ಮಯಾ ।।  ೧೩೯೦ ।।  </div>
				<div class="verse">ಸರ್ವಮೇವಾಹಮಸ್ಮೀತಿ ಯದ್ಯಪೀದಂ ವಿಶೇಷವತ್ ।। <br />ವಿಜ್ಞಾನಂ ನ ತಥಾಽಪೀದಮವಿದ್ಯಾಪಕ್ಷಭಾಗಿತಿ ।।  ೧೩೯೧ ।।  </div>
				<div class="verse">ನಾನಾತ್ವದರ್ಶನಂ ಯಸ್ಮಾದ್ಭಯಾದಜ್ಞಾನಜಂ ಮತಮ್ ।। <br />ಪ್ರತಿಪಕ್ಷಮವಿದ್ಯಾಯಾ ಅಹಮೇವೇದಮಿತ್ಯತಃ ।।  ೧೩೯೨ ।।  </div>
				<div class="verse">ತದೇತನ್ಮಥ್ಯಮಾನಂ ಸದೈಕ್ಯದರ್ಶನಲಕ್ಷಣಮ್ ।। <br />ಭವತ್ಯತೀವ ಸಂಶುದ್ಧಂ ಪ್ರಸನ್ನಂ ವ್ಯವತಿಷ್ಠತೇ ।।  ೧೩೯೩ ।।  </div>
				<div class="verse">ವಿಶೇಷದರ್ಶನಾಸೂತೇರಸಂಬೋಧಸ್ತದಾಽಽತ್ಮನಃ ।। <br />ದೇದೀಪ್ಯಮಾನಾ ವಿಜ್ಞಪ್ತಿರ್ವಿಶೇಷಾತ್ಮಾಽವತಿಷ್ಠತೇ ।।  ೧೩೯೪ ।।  </div>
				<div class="verse">ಸುಷುಪ್ತಸ್ಥಾನಗಂ ರೂಪಂ ತದೇತತ್ಪ್ರಾಕ್ಪ್ರದರ್ಶಿತಮ್ ।।  ೧೩೯೫ ।।  <br />ತತ್ರೈತಚ್ಛಙ್ಕ್ಯತೇ ಜ್ಞಾನೇಽಸಂಬೋಧಃ ಕಥಮಾತ್ಮನಃ ।। <br />ಸತಿ ಸ್ಯಾಚ್ಚೇದನಾಶಙ್ಕಾ ಸ್ರೀಪುಂದೃಷ್ಟಾನ್ತನಿರ್ಣಯಾತ್ ।।  ೧೩೯೬ ।।  </div>
				<div class="verse">ನೈತದೇವಂ ಯತಸ್ತತ್ರ ಸತ್ಸ್ವೇವ ಜ್ಞಾನಹೇತುಷು ।। <br />ಅವಿಭಕ್ತೋ ವಿಶೇಷೇಷು ಭವತೀತಿ ಪ್ರದರ್ಶಿತಮ್ ।।  ೧೩೯೭ ।।  </div>
				<div class="verse">ಇಹ ಪುನರ್ನ ಶಕ್ಯನ್ತೇ ವಿಶೇಷಾಃ ಪ್ರಸಮೀಕ್ಷಿತುಮ್ ।। <br />ಯತೋಽತ್ರಾಪ್ರವಿಭಕ್ತೇನ ಸ್ವೇನ ಬೋಧೇನ ತಿಷ್ಠತಿ ।।  ೧೩೯೮ ।।  </div>
				<div class="verse">ಅಸಂಬೋಧಃ ಸತಿ ಜ್ಞಾನೇ ಕಥಂ ಸ್ಯಾದಿತಿ ಶಙ್ಕ್ಯತೇ ।। <br />ತಮ ಏವೇತಿ ಚೇನ್ನೈವಂ ಸ್ವಯಂಜ್ಯೋತಿಷ್ಟ್ವಮಾತ್ಮನಃ ।।  ೧೩೯೯ ।।  </div>
				<div class="verse">ಮಹತೇಹ ಪ್ರಯತ್ನೇನ ಯತಃ ಪ್ರಾಕ್ಪ್ರತಿಪಾದಿತಮ್ ।।  <br />ಸಿದ್ಧಾನ್ತಸ್ಯ ಸ್ಥಿತತ್ವಾಚ್ಚ ಯಥಾವದುಪಪತ್ತಿಭಿಃ ।।  ೧೪೦೦ ।।  </div>
				<div class="verse">ಪ್ರದೀಪವದ್ವಿನಷ್ಟೋಽಯಮಿತಿ ಚೇದಭಿಧೀಯತೇ ।। <br />ಪ್ರತ್ಯಭಿಜ್ಞಾನತೋ ನೈವಂ ಪೂರ್ವದೃಷ್ಟಸ್ಯ ವಸ್ತುನಃ ।।  ೧೪೦೧ ।।  </div>
				<div class="verse">ಯತಃ ಪ್ರತ್ಯಭಿಜಾನಾತಿ ಸುಷುಪ್ತಾದುತ್ಥಿತಸ್ತತಃ ।। <br />ಸರ್ವಾವಸ್ಥಾಸ್ವಯಂ ನಿತ್ಯ ಆತ್ಮಾ ನೈವ ವಿನಶ್ಯತಿ ।।  ೧೪೦೨ ।।  </div>
				<div class="verse">ಸಮಸ್ತೈರಿನ್ದ್ರಿಯೈರ್ಹೀನಃ ಸಂಪ್ರಸನ್ನೋ ನಿರಾಕುಲಃ ।।  <br />ಸುಪ್ತಃ ಸ್ವಪ್ನಾನ್ನ ಜಾನಾತಿ ಯಃ ಸ ಆತ್ಮೇತಿ ಭಣ್ಯತೇ ।।  ೧೪೦೩ ।।  </div>
				<div class="verse">ನಾದ್ರಾಕ್ಷಂ ಸ್ವಪ್ನಮದ್ಯೇತಿ ಪ್ರತಿಬುದ್ಧೋಽಭಿಭಾಷತೇ ।।  <br />ಜಾಗ್ರತ್ಸ್ವಪ್ನಸುಷುಪ್ತೇ ಚ ತಸ್ಮಾದಾತ್ಮಾ ಸ ಏವ ಸಃ ।।  ೧೪೦೪ ।।  </div>
				<div class="verse">ಸ್ವಪ್ನಮೇತಿ ಸುಷುಪ್ತಾಚ್ಚ ಸ್ವಪ್ನಾದ್ಬುದ್ಧಾನ್ತಮೇವ ಚ ।। <br />ಇತಿ ಶ್ರುತ್ಯಾ ಪುರಾಽಪ್ಯುಕ್ತಂ ತಸ್ಮಾನ್ನಾಽಽತ್ಮಾ ವಿನಶ್ಯತಿ ।।  ೧೪೦೫ ।।  </div>
				<div class="verse">ಸ್ವಯಂಜ್ಯೋತಿಃಸ್ವಭಾವಸ್ಥಸ್ತಸ್ಮಾದಾತ್ಮಾ ಸುಷುಪ್ತಗಃ ।। <br />ಪ್ರತ್ಯಗಜ್ಞಾನತತ್ಕಾರ್ಯೈರಸಂಸ್ಪೃಷ್ಟಃ ಸ್ವಭಾವತಃ ।।  ೧೪೦೬ ।।  </div>
				<div class="verse">ಯತ್ತು ತಚ್ಛಙ್ಕ್ಯತೇ ಕಸ್ಮಾದಾತ್ಮಾ ಪ್ರಾಜ್ಞೇ ನ ಪಶ್ಯತಿ ।। <br />ಚೈತನ್ಯಾತ್ಮಸ್ವಭಾವೋಽಪಿ ತಚ್ಚಾಪಿ ಶೃಣು ಸಾಂಪ್ರತಮ್ ।।  ೧೪೦೭ ।।  </div>
				<div class="verse">ಸ್ವಭಾವೋ ನಾಽಽತ್ಮನಃ ಕಾಮಕರ್ಮಾವಿದ್ಯಾದಿ ಬೌಧವತ್ ।। <br />ಅಸಙ್ಗಾನನ್ವಯೋಕ್ತಿಭ್ಯಾಂ ಕಾಮಾದೇಶ್ಚ ಮೃಷಾತ್ವತಃ ।।  ೧೪೦೮ ।।  </div>
				<div class="verse">ಚೈತನ್ಯಮಾತ್ಮನಸ್ತತ್ತ್ವಂ ಕೂಟಸ್ಥಂ, ನ ತು ಕಾಮವತ್ ।। <br />ಅನಾದ್ಯವಿದ್ಯಾಯೋಗೋಽಸ್ಯ ತತ್ಕಾರ್ಯೈರಾದಿಮಾನ್ಮತಃ ।।  ೧೪೦೯ ।।  </div>
				<div class="verse">ಅಜ್ಞಾನಮಿಥ್ಯಾವಿಜ್ಞಾನಸಂಸ್ಥಸ್ಯಾಸ್ಯಾಽಽತ್ಮನಃ ಕನು ।। <br />ಉಪದೇಶಾದಿಸಂಬನ್ಧಃ ಇತ್ಯೇತದಿಹ ಭಣ್ಯತೇ ।।  ೧೪೧೦ ।।  </div>
				<div class="verse">ನ ಪಶ್ಯತ್ಯೇಷ ಆತ್ಮಾಽತ್ರ ಸ್ವಯಂಜ್ಯೋತಿಶ್ಚ ಸ ಸ್ವತಃ ।। <br />ಇತಿ ವಿಪ್ರತಿಷಿದ್ಧಂ ಯತ್ತದೈಕಾತ್ಮ್ಯಾನ್ನ ದುಷ್ಯತಿ ।।  ೧೪೧೧ ।। </div>
				<div class="verse">ಚೋದಿತಾರ್ಥಾನುವಾದೋಽಯಂ ಪರಿಹಾರವಿವಕ್ಷಯಾ ।। <br />ಯದ್ವೈ ತದಿತಿ ಯತ್ನೇನ ಶ್ರುತ್ಯೇಹ ಕ್ರಿಯತೇಽಞ್ಜಸಾ ।।  ೧೪೧೨ ।।  </div>
				<div class="verse">ನ ಪಶ್ಯತೀತಿ ಮನ್ವೀಥಾಃ ಸುಷುಪ್ತೇ ಯನ್ನ ತತ್ತಥಾ ।।  <br />ಪಶ್ಯನ್ನೇವಾವಿಲುಪ್ತಾಕ್ಷ ಆತ್ಮಾಽಯಂ ವರ್ತತೇ ಯತಃ ।।  ೧೪೧೩ ।।  </div>
				<div class="verse">ನ ಪಶ್ಯತ್ಯೇವ ನನ್ವತ್ರ ಚಕ್ಷುರಾದೇರಸಂಭವಾತ್ ।। <br />ಕರಣಾನ್ಯನ್ತರೇಣೇಹ ಜಾತ್ಯನ್ಧಾದಿರ್ನ ವೀಕ್ಷತೇ ।।  ೧೪೧೪ ।।  </div>
				<div class="verse">ನೈತದೇವಂ ಯತೋ ದ್ರಷ್ಟುಃ ಕಾರಕಸ್ಯ ಸಮೀಕ್ಷಣೇ ।। <br />ಕರಣಾನಿ ವ್ಯಪೇಕ್ಷ್ಯನ್ತೇ ನ ತ್ವಕಾರಕವೀಕ್ಷಣೇ ।।  ೧೪೧೫ ।। </div>
				<div class="verse">ಸ್ವಪ್ನೇಽಪಿ ಚಕ್ಷುರಾದೀನಾಮಪೀತಿಃ ಶ್ರೂಯ಼ತೇ ಶ್ರುತೌ ।। <br />ಕುತಃ ಸುಷುಪ್ತೌ ತಾನಿ ಸ್ಯುರ್ಯತ್ರ ತದ್ವಾಸನಾಽಪಿ ನ ।।  ೧೪೧೬ ।।  </div>
				<div class="verse">ನ ಪಶ್ಯತೀತಿ ವಚನಂ ಕಾರಕಾದೇರಸಂಭವಾತ್ ।। <br />ವಾಸ್ತವಂಂ ವೃತ್ತಮಾಪೇಕ್ಷ್ಯ ಪಶ್ಯನ್ವೈ ತದಿತೀರ್ಯತೇ ।।  ೧೪೧೭ ।।  </div>
				<div class="verse">ಪಶ್ಯನ್ನೇವಾಯಮತ್ರಾಽಽಸ್ತ ಇತ್ಯೇತಚ್ಚೇತ್ಕುತೋ ಭವೇತ್ ।।  <br />ಇತ್ಯಸ್ಯ ಹೇತುಸಿದ್ಧ್ಯರ್ಥಂ ನ ಹಿ ದ್ರಷ್ಟುರಿತೀರಣಮ್ ।।  ೧೪೧೮ ।। </div>
				<div class="verse">ಮೇಯಮಾಮಪ್ರಮಾತೃಣಾಂ ವ್ಯಭಿಚಾರೇಽಪಿ ಚಾಽಽತ್ಮನಃ ।। <br />ಅನನ್ಯಾನುಭವಾದೇವ ಸಿದ್ಧಿಸ್ತದ್ಧ್ವಂಸಸಾಕ್ಷಿತಃ ।।  ೧೪೧೯ ।।  </div>
				<div class="verse">ಪ್ರಮಾತ್ರಾದ್ಯಾನಭಿವ್ಯಾಪ್ತಂ ವಸ್ತು ಪೂರ್ವಂ ಸಮೀಕ್ಷ್ಯ ಹಿ ।। <br />ನಾದ್ರಾಕ್ಷಣಿತಿ ಸಂಧತ್ತೇ ದೃಷ್ಟವತ್ಸ್ವಚಿದಾತ್ಮನಾ ।।  ೧೪೨೦ ।।  </div>
				<div class="verse">ಯಸ್ಮಾದ್ರಪ್ಟುರ್ಹಿ ಯಾ ದೃಷ್ಟಿರ್ಯಯಾ ದ್ರಷ್ಟಾ ಪ್ರಸಿಧ್ಯತಿ ।। <br />ತಸ್ಯಾ ವಿಪರಿಲೋಪೋಽಯಂ ಹೇತ್ವಭಾವಾನ್ನ ಯುಜ್ಯತೇ ।।  ೧೪೨೧ ।।  </div>
				<div class="verse">ನಾಶೋತ್ಪತ್ತ್ಯಾದಯೋ ಧರ್ಮಾ ಹೇತುಮದ್ವಸ್ತುನೋ ಯತಃ ।। <br />ನಿರ್ಹೇತುಸಾಕ್ಷಿಣೋ ನ ಸ್ಯುರಾಗಮಾಪಾಯಿಸಾಕ್ಷಿತಃ ।।  ೧೪೨೨ ।।  </div>
				<div class="verse">ನಾಶಾದಿ ನ ಸ್ವಯಂ ಸಿಧ್ಯೇದ್ವಿನಾ ನಾಶಾದಿಸಾಕ್ಷಿಣಾ ।। <br />ನಾತೋ ವಿಪರಿಲೋಪಃ ಸ್ಯಾದ್ದ್ರಷ್ಟುರ್ದೃಷ್ಟೇಃ ಕದಾಚನ ।।  ೧೪೨೩ ।।  </div>
				<div class="verse">ದ್ರಷ್ಟುರಾತ್ಮೈವ ಯಾ ದೃಷ್ಟಿಃ ಪ್ರತ್ಯಗ್ದೃಷ್ಟ್ಯಾ ಸಮೀಕ್ಷ್ಯತೇ ।।  <br />ತಸ್ಯಾ ವಿಪರಿಲೋಪೋಽತ್ರ ನ ಕಥಂಚನ ಯುಜ್ಯತೇ ।।  ೧೪೨೪ ।।  </div>
				<div class="verse">ಆತ್ಮೈವಾಽಽತ್ಮೀಯಭೂತಸ್ಯ ಯಾ ದೃಷ್ಟಿರವಿನಶ್ವರೀ ।। <br />ದ್ರಷ್ಟುರ್ವಿನಾಶಿನಸ್ತಸ್ಯಾ ನೋಚ್ಛಿತ್ತರುಪಪದ್ಯತೇ ।।  ೧೪೨೫ ।।  </div>
				<div class="verse">ಆಗಮಾಪಾಯಿನೋ ದ್ರಷ್ಟುರ್ದೃಷ್ಟಿಸ್ತತ್ಸಾಕ್ಷಿಣೀ ತು ಯಾ ।। <br />ದ್ರಷ್ಟ್ರಾದಿಲೋಪಸಾಕ್ಷಿತ್ವಾತ್ತಸ್ಯಾ ಲೋಪೋ ನ ಯುಜ್ಯತೇ ।।  ೧೪೨೬ ।।  </div>
				<div class="verse">ಸತ್ಯೇವ ಸಾಕ್ಷಿಣಿ ಯತೋ ಭಾವಾಭಾವೌ ಪ್ರಸಿಧ್ಯತಃ ।। <br />ಜಗತೋಽತೋ ನ ನಾಶಃ ಸ್ಯಾದಾತ್ಮದೃಷ್ಟೇಃ ಕುತಶ್ಚನ ।।  ೧೪೨೭ ।।  </div>
				<div class="verse">ನನು ವಿಪ್ರತಿಷಿದ್ಧೋಕ್ತಿರ್ಭವತೇಹಾಭಿಧೀಯತೇ ।। <br />ನ ವಿನಶ್ಯತಿ ಸಾ ದೃಷ್ಟಿರ್ದ್ರಪ್ಟುಶ್ಚೇತ್ಯತಿಸಾಹಸಮ್ ।।  ೧೪೨೮ ।।  </div>
				<div class="verse">ಕರ್ತೃಕಾರ್ಯಾಭಿಸಂಬನ್ಧೋ ದ್ರಷ್ಟುದೃೇಷ್ಟೇರಿತೀರ್ಯತೇ ।। <br />ತತಶ್ಚಾಪರಿಲೋಪೋಽಸ್ಯಾಃ ಕಾರ್ಯತ್ವಾನ್ನೋಪಪದ್ಯತೇ ।।  ೧೪೨೯ ।।  </div>
				<div class="verse">ನನು ನ ಲುಪ್ಯತ ಇತಿ ವಚನಾನ್ನ ವಿಲೋಪ್ಸ್ಯತಿ ।। <br />ನೈವಂ ಯತೋ ಮಿತಿಪ್ರಾಪ್ತಂ ವಚೋ ನಾಶಂ ನ ವಾರಯೇತ್ ।।  ೧೪೩೦ ।।  </div>
				<div class="verse">ಸಿದ್ಧಸ್ಯ ವ್ಯಞ್ಜಕಂ ಮಾನಂ ನ ತು ತತ್ಕಾರಕಂ ಯತಃ ।। <br />ಉಕ್ತೇರ್ನೈತೋಽವಿನಾಶಿತ್ವಾಂ ದ್ರಷ್ಟುರ್ದೃಷ್ಟೇರಿಹೇಷ್ಯತೇ ।।  ೧೪೩೧ ।।  </div>
				<div class="verse">ನೈಷ ದೋಷೋ ಯತೋ ದ್ರಷ್ಟುಃ ಶ್ರುತಿರಾಹ ವಿಶೇಪಣಮ್ ।।  <br />ದ್ರಷ್ಟುರ್ದೃಷ್ಟೇರಿತಿ ತತೋ ದ್ರಷ್ಟಾ ನೈವೇಹ ಕಾರಕಮ್ ।।  ೧೪೩೨ ।।  </div>
				<div class="verse">ದೇಹಾನ್ತೋ ದೃಷ್ಟಿಕಾರೀ ಯೋ ದ್ರಷ್ಟಾ ಧರ್ಮಾದಿಹೇತುಮಾನ್ ।। <br />ದೃಷ್ಟೇರ್ದ್ರಷ್ಟುಶ್ಚ ಲೋಪೋಽತ್ರ ಪ್ರತ್ಯಗ್ದೃಷ್ಟ್ಯೇಕಸಾಕ್ಷಿಕಃ ।।  ೧೪೩೩ ।।  </div>
				<div class="verse">ಪ್ರಾಕ್ಪ್ರಮಾತ್ರಾದಿಸಂಭೂತೇರ್ಯಾ ತು ದೃಷ್ಟಿರಕರ್ತೃಕಾ ।। <br />ದ್ರಷ್ಟ್ರಾದಿನಾಶಸಾಕ್ಷಿತ್ವಾತ್ಸಾ ದೃಷ್ಟಿರವಿನಶ್ವರೀ ।।  ೧೪೩೪ ।। </div>
				<div class="verse">ದೃಷ್ಟಿರೇವ ತು ಸಾ ದ್ರಷ್ಟಾ ನ ತು ಕಾರಕಲಕ್ಷಣಃ ।। <br />ದ್ರಷ್ಟುರ್ವಿಶೇಷಣತ್ವೇನ ದೃಷ್ಟೇರಿತಿ ಪರಿಗ್ರಹಾತ್ ।।  ೧೪೩೫ ।।  </div>
				<div class="verse">ಪರಿಲೋಪೋ ಹಿ ಕಾರ್ಯಾಣಾಂ ಲೋಕೇ ಸಿದ್ಧಃ ಸ್ವಕಾರಣೇ ।। <br />ನಾತಃ ಕಾರಣರೂಪಸ್ಯ ನಾಪ್ಯಕಾರಕವಸ್ತುನಃ ।।  ೧೪೩೬ ।।  </div>
				<div class="verse">ಅಭಾವಸ್ಯ ಚ ಭಾವತ್ವಾದ್ಭಾವಸಿದ್ಧೇಶ್ಚ ದೃಷ್ಟಿತಃ ।। <br />ದೃಷ್ಟೌ ನಾಭಾವಶಙ್ಕಾಽತಃ ಸರ್ವಸಿದ್ಧೇಸ್ತದನ್ವಯಾತ್ ।।  ೧೪೩೭ ।।  </div>
				<div class="verse">ನ ಸುಷುಪ್ತಪ್ರಸಿದ್ಧಿಃ ಸ್ಯಾದೃಷ್ಟೇರ್ಲೋಪೋ ಭವೇದ್ಯದಿ ।। <br />ಜನ್ಮನಾಶಾದಿಹೀನೇಯಮತೋ ದೃಷ್ಟಿಃ ಪರಾತ್ಮನಃ ।।  ೧೪೩೮ ।।  </div>
				<div class="verse">ಶತೃತೃಜನ್ತಶ್ರವಣಾದೃಷ್ಟಿಶ್ಚೇತ್ಸ್ಯಾತ್ಸಕರ್ತೃಕಾ ।। <br />ಪಶ್ಯನ್ದ್ರಷ್ಟುರಿತಿ ಹ್ಯೇವಂ ನೈವಂ ಕರ್ತ್ರಾದ್ಯಸಂಭವಾತ್ ।।  ೧೪೩೯ ।। </div>
				<div class="verse">ನೇಹ ಬುದ್ಧ್ಯಾದಿಸದ್ಭಾವಸ್ತದಾಽಪೀತಿಶ್ರುತೇರ್ಭವೇತ್ ।।  <br />ಸುಷುಪ್ತೇಽತೋ ನ ಧಾತ್ವರ್ಥಃ ಪ್ರತ್ಯಯಾರ್ಥಶ್ಚ ನೇಷ್ಯತೇ ।।  ೧೪೪೦ ।। </div>
				<div class="verse">ಕರ್ತ್ರಾದಿಕಾರಕಂ ನೋ ಚೇತ್ಸುಷುಪ್ತೇ ವಿದ್ಯತೇ ಕಥಮ್ ।। <br />ಪಶ್ಯನ್ದ್ರಷ್ಟುರಿತಿ ವಚಃ ಕೂಟಸ್ಥ ಉಪಪದ್ಯತೇ ।।  ೧೪೪೧ ।।  </div>
				<div class="verse">ಯಥಾಽವಕಾಶದಾತ್ರಿತಿ ಭಣ್ಯತೇ ನಿಷ್ಕ್ರಿಯಂ ವಿಯತ್ ।।  <br />ಶತೃತೃಜನ್ತವಚಸಾ ತಥಾಽಽತ್ಮಾ ಭಣ್ಯತೇ ಧ್ರುವಃ ।।  ೧೪೪೨ ।।  </div>
				<div class="verse">ಸ್ವಭಾವಃ ಕಾರಕಾಣಾಂ ಚ ಯದಕೃತ್ವೇಹ ಕುರ್ವತೇ ।। <br />ಅಕುರ್ವತ್ಕಾರಕಂ ತಸ್ಮಾತ್ಕುರ್ವತೋಽತಿಶಯಃ ಕುತಃ ।।  ೧೪೪೩ ।।  </div>
				<div class="verse">ಪ್ರಾಕ್ಕ್ರಿಯಾಯಾ ವಿನಿಷ್ಪತ್ತೇಃ ಕುರ್ವದ್ರೂಪಂ ನ ಲಭ್ಯತೇ ।। <br />ಯತೋಽತೋಽಕುರ್ವದೇವೇಹ ಸ್ಯಾತ್ಸರ್ವತ್ರೈವ ಕಾರಕಮ್ ।।  ೧೪೪೪ ।। </div>
				<div class="verse">ಶಕ್ತಿಮತ್ಕಾರಕಂ ಚೇತ್ಸ್ಯಾತ್ಸ್ಯಾತ್ಕಾರ್ಯಂ ಶ್ಕ್ತಿವತ್ಸದಾ ।। <br />ಶಕ್ಯಾನಾಮಪಿ ಸದ್ಭಾವಃ ಶಕ್ತಿವತ್ಸರ್ವದಾ ಯತಃ ।।  ೧೪೪೫ ।। </div>
				<div class="verse">ನ ಮಿಥೋ ವ್ಯತಿರೇಕೇಣ ಶಕ್ತಿಶಕ್ಯೌ ಪ್ರಸಿಧ್ಯತಃ ।।  <br />ಪರಸ್ಪರವ್ಯಪೇಕ್ಷತ್ವಾಚ್ಛಕ್ತಿಶಕ್ಯಸ್ವರೂಪಯೋಃ ।।  ೧೪೪೬ ।।  </div>
				<div class="verse">ಶಕ್ತೀನಾಂ ನಿಯಮಃ ಶಕ್ಯಾಚ್ಛಕ್ಯಾನಾಂ ಚಾಪಿ ಶಕ್ತಿತಃ ।।  <br />ಪರಸ್ಪರಾಶ್ರಯತ್ವಂ ಚ ಪ್ರಾಪ್ನುಯಾಚ್ಛಕ್ತಿವಾದಿನಃ ।।  ೧೪೪೭ ।।  </div>
				<div class="verse">ಕ್ರಿಯಾಯಾಶ್ಚಾಪ್ಯಕಾರ್ಯತ್ವೇ ಕಾರಕಂ ನ ಪ್ರಸಿಧ್ಯತಿ ।। <br />ಕಾರ್ಯತ್ವೇ ಚಾನವಸ್ಥಾ ಸ್ಯಾತ್ಕುರ್ವಚ್ಚಾಪಿ ಸುದುರ್ಲಭಮ್ ।।  ೧೪೪೮ ।।  </div>
				<div class="verse">ಕ್ರಿಯಾತತ್ಫಲಯೋಶ್ಚಾಪಿ ಪೌರ್ವಾಪರ್ಯಾಪ್ರಸಿದ್ಧಿತಃ ।।  <br />ಕಿಂ ಸಾಧ್ಯಂ ಸಾಧನಂ ಚೇಹ ನಿಶ್ಚಯೋ ನೋಪಪದ್ಯತೇ ।।  ೧೪೪೯ ।।  </div>
				<div class="verse">ಅವಿದ್ಯಾಮಾತ್ರಹೇತೌ ತು ಸರ್ವಮೇತತ್ಸಞ್ಜಸಮ್ ।। <br />ತತ್ಕಾರ್ಯತ್ವಾಚ್ಚ ಸರ್ವಸ್ಯ ನ ಕಿಂಚಿದಸಮಞ್ಜಸಮ್ ।।  ೧೪೫೦ ।।  </div>
				<div class="verse">ಯತ್ರಾಽಽತ್ಮನೋಽಸ್ಯ ಸಂಬನ್ಧೋಽನಾತ್ಮನೇಹ ವಿವಕ್ಷ್ಯತೇ ।। <br />ಅವಿದ್ಯಾಹೇತುಕರ್ತ್ರಾದಿಸಂಗತಿಸ್ತತ್ರ ಮೋಹಜಾ ।।  ೧೪೫೧ ।।  </div>
				<div class="verse">ಯತ್ರ ತ್ವಾತ್ಮೇತಿ ಧೀರಸ್ಯ ಜಾಯತೇಽನಾತ್ಮಧೀರಿವ ।। <br />ಯಥಾವಸ್ತ್ವೇವ ಧೀಸ್ತತ್ರ ನಾತ್ರಾವಿದ್ಯಾದ್ಯಪೇಕ್ಷತೇ ।।  ೧೪೫೨ ।।  </div>
				<div class="verse">ಜಾಗ್ರತ್ಸ್ವಪ್ನಪ್ರಹಾಣೇಽಪಿ ಪ್ರತ್ಯಙ್ಭಾತ್ರಂ ನ ಹೀಯತೇ ।।  <br />ತದ್ಧಾನೇರಾತ್ಮಸಾಕ್ಷಿತ್ವಾತ್ಪ್ರತ್ಯಙ್ಜನ್ಮಾದಿವರ್ಜಿತಃ ।।  ೧೪೫೩ ।।  </div>
				<div class="verse">ರಜ್ಜ್ವಜ್ಞಾನಮನಾದಾಯ ನ ಸರ್ಪಾದೀಕ್ಷಣಂ ಯಥಾ ।। <br />ಆತ್ಮಾಜ್ಞಾನಮನಾದಾಯ ನ ತಥಾಽನಾತ್ಮವೀಕ್ಷಣಮ್ ।।  ೧೪೫೪ ।।  </div>
				<div class="verse">ಕಲ್ಪನಾಬೀಜವಿರಹಾತ್ಕಲ್ಪನಾ ನ ಹಿ ಲಭ್ಯತೇ ।।  <br />ಪ್ರತೀಚಿ ಕಲ್ಪಿತೋಽನಾತ್ಮಾ ಪ್ರತೀಚಿ ವ್ಯಭಿಚಾರಿತಃ ।।  ೧೪೫೫ ।।  </div>
				<div class="verse">ಆತ್ಮನೋಽವ್ಯಭಿಚಾರಿತ್ವಂ ಸರ್ವತ್ರಾಽಽತ್ಮೈಕಸಾಕ್ಷಿಕಮ್ ।। <br />ಯತೋಽತಸ್ತತ್ಪರಿಜ್ಞಾನೇ ನಾಽಽತ್ಮಾಽಜ್ಞಾನಮಪೇಕ್ಷತೇ ।।  ೧೪೫೬ ।।  </div>
				<div class="verse">ಪ್ರಕಾಶ್ಯಾರ್ಥಾಭಿಸಂಬನ್ಧೇ ಕರ್ತೃತ್ವಂ ಸವಿತುರ್ಯಥಾ ।।  <br />ಅಪ್ರಕಾಶಪ್ರಕಾಶಿತ್ವಾನ್ನ ತಥಾಽಽತ್ಮಪ್ರಕಾಶನೇ ।।  ೧೪೫೭ ।।  </div>
				<div class="verse">ಬಾಹ್ಯಾರ್ಥಭಾಸನೇಽಪ್ಯಸ್ಯ ಸೂರ್ಯಾದೇರಿವ ಕರ್ತೃತಾ ।। <br />ಸರ್ವದೈವೈಕರೂಪತ್ವಾದ್ಭಾನೋರ್ನಾಪೂರ್ವಕಾರಿತಾ ।।  ೧೪೫೮ ।।  </div>
				<div class="verse">ಯಥಾ ಜಾತ್ಯಮಣೇಃ ಶುಭ್ರಾ ಜ್ವಲನ್ತೀ ನಿಶ್ಚಲಾ ಶಿಖಾ ।। <br />ಸಂನಿಧ್ಯಸಂನಿಧಾನೇಷು ಪ್ರಕಾಶ್ಯಾನಾಮವಿಕ್ರಿಯಾ ।।  ೧೪೫೯ ।।  </div>
				<div class="verse">ನ ಪ್ರಕಾಶಕ್ರಿಯಾ ಕಾಚಿದಸ್ಯ ಸ್ವಾತ್ಮನಿ ವಿದ್ಯತೇ ।। <br />ಉಪಚಾರಾತ್ಕ್ರಿಯಾ ಸಾಽಸ್ಯ ಯಃ ಪ್ರಕಾಶ್ಯಸ್ಯ ಸಂನಿಧಿಃ ।।  ೧೪೬೦ ।।  </div>
				<div class="verse">ನ ಚೇದಂ ದರ್ಶನಂ ಗೌಣಮಗ್ನಿರ್ಮಾಣವಕೋ ಯಥಾ ।। <br />ಇತೋಽನ್ಯಥಾಽವಬೋಧಸ್ಯ ಪ್ರತೀಚೋಽನುಪಲಬ್ಧಿತಃ ।।  ೧೪೬೧ ।।  </div>
				<div class="verse">ನನು ಭಙ್ಗುರಧಾತ್ವರ್ಥೇ ತೃಚ್ಪ್ರಯೋಗೋ ಜಗತ್ಯಪಿ ।। <br />ದ್ರಷ್ಟೃಶಬ್ದಾಭಿಲಪ್ಯಸ್ಯ ನಿತ್ಯಾ ದೃಷ್ಟಿಃ ಕಥಂ ಭವೇತ್ ।।  ೧೪೬೨ ।।  </div>
				<div class="verse">ನೋಕ್ತತ್ವಾತ್ಪರಿಹಾರಸ್ಯ ಸೂರ್ಯಾದಾವಪಿ ದರ್ಶನಾತ್ ।। <br />ಪ್ರಕಾಶಯಿತಾ ಸವಿತಾ ವ್ಯಾಪ್ತೃ ವಾಽಪಿ ವಿಯತ್ತಥಾ ।।  ೧೪೬೩ ।।  </div>
				<div class="verse">ಅಸ್ತು ಪ್ರಕಾಶಕೇಷ್ವೇವಂ ನ ಪ್ರತೀಚೀತಿ ಚೇನ್ಮತಮ್ ।। <br />ನೈವಂ ಪ್ರಕಶಕತ್ವಾತ್ಸ್ಯಾತ್ಪ್ರತ್ಯಗಾತ್ಮಾಖ್ಯವಸ್ತುನಃ ।।  ೧೪೬೪ ।।  </div>
				<div class="verse">ಪ್ರತ್ಯಕ್ಷಮಾತ್ಮನಾ ಲೋಕೇ ದ್ರಷ್ಟಾದ್ಯರ್ಥಾವಭಾಸನಮ್ ।। <br />ಸ್ವಯಂಜ್ಯೋತಿಷ್ಟ್ವಶಾಸ್ರಾಚ್ಚ ಪ್ರತ್ಯಗಾತ್ಮಾ ಪ್ರಕಾಶಕಃ ।।  ೧೪೬೫ ।।  </div>
				<div class="verse">ಅಪಯಾತ್ಮೈವೇಹ ಸರ್ವತ್ರ ಸ್ವಯಂಜ್ಯೋತಿಃ ಪ್ರತೀಯತೇ ।। <br />ಜ್ಯೋತಿಷಾಮಪಿ ತಜ್ಜ್ಯೋತಿಸ್ತಮೇವೇತಿ ಚ ಶಾಸ್ತ್ರತಃ ।।  ೧೪೬೬ ।।  </div>
				<div class="verse">ಸಾಕ್ಷಾತ್ಪಶ್ಯಾಮ್ಯಹಂ ಕುಮ್ಭಂ ನ ಪಶ್ಯಾಮೀತಿ ಲೋಕತಃ ।। <br />ಅನುಭೂತೇಃ ಪ್ರಸಿದ್ಧತ್ವಾನ್ನೈವಂ ಸ್ಯಾದಿತಿ ಚೇನ್ಮತಮ್ ।।  ೧೪೬೭ ।।  </div>
				<div class="verse">ಮೈವಂ ಪಶ್ಯಾಮ್ಯಹಂ ಕುಮ್ಭಂ ನ ಪಶ್ಯಾಮೀತಿ ದರ್ಶನಾತ್ ।। <br />ಸದಾಽನಶ್ವರದೃಷ್ಟಿತ್ವಂ ಪ್ರತೀಚೋ ಗಮ್ಯತೇ ಸ್ಫುಟಮ್ ।।  ೧೪೬೮ ।।  </div>
				<div class="verse">ಪಶ್ಯಾಮೀತ್ಯಸ್ಯ ಸಾಕ್ಷಿತ್ವಂ ಪ್ರತೀಚೋ ಗಮ್ಯತೇ ಯಥಾ ।। <br />ನ ಪಶ್ಯಾಮೀತಿ ಚಾಪ್ಯಸ್ಯ ತಥೈವೇಹಾಽಽತ್ಮಸಾಕ್ಷಿಕಮ್ ।।  ೧೪೬೯ ।।  </div>
				<div class="verse">ಉತ್ಖಾತಚಕ್ಷುಷಾಂ ಚಾಪಿ ದೃಷ್ಟಿಃ ಸ್ವಪ್ನೇಽನುಭೂಯತೇ ।। <br />ದ್ರಷ್ಟೃದೃಷ್ಟ್ಯತಿರೇಕೇಣ ನಿತ್ಯಾ ದೃಷ್ಟಿರತೋ ಮಮ ।।  ೧೪೭೦ ।।  </div>
				<div class="verse">ಜ್ಯೋತಿಷಾಮಪಿ ತಜ್ಜ್ಯೋತಿರಸ್ಮದ್ಧೀಪರಿಮೋಷಣಾತ್ ।। <br />ತಮೋರೂಪಮಿವಾಽಽಭಾತಿ ಭಾನುರ್ನಕ್ತಂದೃಶಾಮಿವ ।।  ೧೪೭೧ ।।  </div>
				<div class="verse">ಯತ ಏವಮತೋ ದೃಷ್ಟಿರ್ನಿತ್ಯೈವಾಽಽತ್ಮನ ಇಷ್ಯತಾಮ್ ।। <br />ಅನಿತ್ಯತ್ವಸ್ಯ ಸರ್ವಸ್ಯ ಪ್ರತ್ಯಗ್ದೃಷ್ಟ್ಯೇಕಸಾಕ್ಷಿತಃ ।।  ೧೪೭೨ ।।  </div>
				<div class="verse">ತಯಾಽಸಾಧನಯಾ ದೃಷ್ಟ್ಯಾಽಪರಿಣಾಮಸ್ವಭಾವಯಾ ।।  <br />ಪಶ್ಯನ್ನೇವಾಯಮಾತ್ಮಾಽಽಸ್ತೇ ತೃದ್ದೃಷ್ಟೇಶ್ಚೋದ್ಯಹೇತುತಃ ।।  ೧೪೭೩ ।।  </div>
				<div class="verse">ಪಶ್ಯಾಮೀತಿ ಯಥಾಽದ್ರಾಕ್ಷೀರಾತ್ಮದೃಷ್ಟ್ಯೈವ ಜಾಗರೇ ।। <br />ನ ಪಶ್ಯಾಮೀತ್ಯಪಿ ತಥಾ ನಿತ್ಯದೃಷ್ಟ್ಯೈವ ವೀಕ್ಷಸೇ ।।  ೧೪೭೪ ।।  </div>
				<div class="verse">ಪಶ್ಯನ್ಕುಮ್ಭಾದಿಕಂ ವಸ್ತು ದೇಹಾನ್ತೋ ಗ್ರಾಹಕೋ ಯಥಾ ।। <br />ದೃಷ್ಟ್ಯಾ ಸಂಬಧ್ಯತೇ ದ್ರಷ್ಟಾ ದ್ರಷ್ಟೃತ್ವಸ್ಯ ತದಾಶ್ರಯಾತ್ ।।  ೧೪೭೫ ।।  </div>
				<div class="verse">ಅಕಾರಕಸ್ವಭಾವತ್ವಾನ್ನೈವಂ ವೃತ್ತಂ ಮಮಾಽಽತ್ಮನಃ ।।  <br />ಆತ್ಮದೃಷ್ಟಿರತೋ ಗ್ರಾಹ್ಯಾ ಪ್ರತ್ಯಙ್ಭಾತ್ರಾನುರೋಧಿನೀ ।।  ೧೪೭೬ ।।  </div>
				<div class="verse">ಯಥೋಕ್ತಾರ್ಥಪ್ರಸಿದ್ಧತ್ವಾದ್ವೈಶಬ್ದೋಽತ್ರ ಪ್ರಯುಜ್ಯತೇ ।। <br />ತನ್ನ ಪಶ್ಯತಿಶಬ್ದೇನ ಕಾರಕತ್ವಂ ನಿಷಿಧ್ಯತೇ ।।  ೧೪೭೭ ।।  </div>
				<div class="verse">ದೃಶ್ಯಾರ್ಥಾಸಂಭವಾದ್ಯದೂತ್ಪಶ್ಯನ್ನಪಿ ನ ಪಶ್ಯತಿ ।।  <br />ನ ಪಶ್ಯಾಮೀತಿಫಲತಃ ಕಾರಕಸ್ಯ ಯಥಾ ತಥಾ ।।  ೧೪೭೮ ।।  </div>
				<div class="verse">ಅಕಾರಕಾತ್ಮನೋಽದೃಷ್ಟಿರ್ದ್ರಷ್ಟವ್ಯಾರ್ಥಾಪ್ರಯುಕ್ತಿತಃ ।। <br />ವಸ್ತೂಕ್ತಂ ದೃಷ್ಟಿಶಬ್ದೇನ ನ ಕ್ರಿಯಾ ನಾಪಿ ಕಾರಕಮ್ ।।  ೧೪೭೯ ।।  </div>
				<div class="verse">ಗ್ರಾಹಕಗ್ರಹಣಗ್ರಾಹ್ಯಹೀನಂ ರೂಪಂ ಯದಾತ್ಮನಃ ।। <br />ತದ್ದೃಷ್ಟಿರಿತಿ ವಚಸಾ ಸಾಕ್ಷಾನ್ನಃ ಪ್ರತಿಪಾದ್ಯತೇ ।।  ೧೪೮೦ ।।  </div>
				<div class="verse">ಪ್ರತೀಚ್ಯೇವ ಸಮಾಪ್ತಂ ಯದಕ್ರಿಯಾಕಾರಕಾತ್ಮಕಮ್ ।। <br />ನ ಪಶ್ಯತಿಗಿರಾ ರೂಪಮಾತ್ಮನಸ್ತದಿಹೋಚ್ಯತೇ ।।  ೧೪೮೧ ।।  </div>
				<div class="verse">ನನು ಚೋದ್ಯಾನುವಾದೋಽಯಂ ಪಶ್ಯತಿಗೋರೋಚ್ಯತೇ ।। <br />ಕುತೋಽಕಾರಕವಸ್ತ್ವತ್ರ ಪ್ರಮಾಣಾದಭಿಧೀಯತೇ ।।  ೧೪೮೨ ।।  </div>
				<div class="verse">ಐಕಾತ್ಮ್ಯಮೇವ ನೋ ಜ್ಞಾತಂ ಸರ್ವತ್ರೈವ ಪುರಾ ಮಿತೇಃ ।। <br />ಅಜ್ಞಾತಮೇವ ಚ ಜ್ಞಾತಂ ನಾತಶ್ಚೋದ್ಯಸ್ಯ ಸಂಭವಃ ।।  ೧೪೮೩ ।।  </div>
				<div class="verse">ಸ್ವತಃಸಿದ್ಧಾನುಭೂತಿಶ್ಚ ನಾಜ್ಞಾನಾದ್ವ್ಯತಿರಿಚ್ಯತೇ ।। <br />ಸಾಂಖ್ಯರಾದ್ಧಾನ್ತವನ್ನಾತಶ್ಚೋದ್ಯಂ ಮತ್ತೋಽನ್ಯತಃ ಕೃತಮ್ ।।  ೧೪೮೪ ।।  </div>
				<div class="verse">ಐಕಾತ್ಮ್ಯವಾದಿನಾಽವಶ್ಯಮೇಕೌ ಮೇಯೋಽರ್ಥ ಇಷ್ಯತೇ ।।  <br />ಮೇಯಾನ್ತರಾಭ್ಯುಪಗಮೇ ನ ಹ್ಯೈಕಾತ್ಮ್ಯಂ ಪ್ರಸಿಧ್ಯತಿ ।।  ೧೪೮೫ ।।  </div>
				<div class="verse">ಸಾಧನಾನಾಮಸಾಮಗ್ರ್ಯಾತ್ಸಾಮಗ್ರ್ಯಾಚ್ಚೇಹ ಕರ್ತರಿ ।। <br />ನ ಪಶ್ಯತೀಕ್ಷತ ಇತಿ ವಿರುದ್ಧಾರ್ಥೋ ಯಥೋಚ್ಯತೇ ।।  ೧೪೮೬ ।।  </div>
				<div class="verse">ಪಶ್ಯನ್ನ ಪಶ್ಯತೀತ್ಯತ್ರ ನ ತಥಾಽಽತ್ಮನಿ ಯುಜ್ಯತೇ ।।  <br />ದೃಙ್ಯಾತ್ರಾವಿಕ್ರಿಯಾತ್ಮತ್ವ ಏಕತ್ವಾಕಾರಕತ್ವತಃ ।।  ೧೪೮೭ ।।  </div>
				<div class="verse">ಯತ ಏವಮತಃ ಪಶ್ಯನ್ನಿತ್ಯಸ್ಯೈವೋತ್ತರಂ ವಚಃ ।। <br />ನ ಪಶ್ಯತೀತಿ ವ್ಯಾಖ್ಯಾನಂ ಕಾರಕಾದಿನಿಷೇಧನಮ್ ।।  ೧೪೮೮ ।।  </div>
				<div class="verse">ಪಶ್ಯನ್ನ ಪಶ್ಯತೀತ್ಯತ್ರ ತಸ್ಮಾದೇಕೋಽರ್ಥ ಉಚ್ಯತೇ ।।  <br />ಅಕಾರಕಾತ್ಮಕಂ ಜ್ಯೋತಿರದ್ವಯಂ ಪ್ರತ್ಯಗಾತ್ಮಕಮ್ ।।  ೧೪೮೯ ।। </div>
				<div class="verse">ಗ್ರಹೀತೃಗ್ರಹಣಗ್ರಾಹ್ಯಂ ವಸ್ತು ದ್ರಷ್ಟವ್ಯಮುಚ್ಯತೇ ।। <br />ಪ್ರಮಾಣದೃಷ್ಟಿಯೋಗ್ಯತ್ವಾತ್ಪ್ರಮಾತ್ರಾದ್ಯಾತ್ಮವಸ್ತುನಃ ।।  ೧೪೯೦ ।।  </div>
				<div class="verse">ಪ್ರಾತ್ಯಕ್ಷ್ಯಂ ಚ ಯಥೈತೇಷಾಂ ತಥಾ ಪೂರ್ವಮವಾದಿಷಮ್ ।।  <br />ದ್ರಷ್ಟ್ರಾದೇರಾತ್ಮನಶ್ಚೋಕ್ತಂ ವೈಲಕ್ಷಣ್ಯಂ ತಥಾ ಪುರಾ ।।  ೧೪೯೧ ।।  </div>
				<div class="verse">ದರ್ಶನಾದರ್ಶನೋಕ್ತಿಭ್ಯಾಮವಿಭಾಗಾತ್ಮಕೋ ದೃಶಿಃ ।। <br />ಇಹಾಭಿಧೀಯತೇ ಜ್ಯೋತಿರನ್ಯತ್ರ ತು ವಿಭಾಗವತ್ ।।  ೧೪೯೨ ।।  </div>
				<div class="verse">ಚಿತೇರಕಾರಕತ್ವಾಚ್ಚ ಸರ್ವಾನ್ತರತಮತ್ವತಃ ।। <br />ಕಾರ್ತ್ಸ್ನ್ಯಾತ್ತದನ್ಯಯಾಥಾತ್ಮ್ಯಾತ್ಪಶ್ಯನ್ನಪಿ ನ ಪಶ್ಯತಿ ।।  ೧೪೯೩ ।।  </div>
				<div class="verse">ನ ಪಶ್ಯತಿ ಯಥಾ ಪ್ರಾಜ್ಞ ಉಕ್ತಹೇತ್ವವಿಶೇಷತಃ ।। <br />ತಥೈವೈತದ್ಗ್ರಹೀತವ್ಯಂ ಸ್ವಪ್ನಜಾಗ್ರದವಸ್ಥಯೋಃ ।।  ೧೪೯೪ ।।  </div>
				<div class="verse">ಚಿತೇರ್ಯಥಾಽವಿನಾಶಶ್ಚ ಸ್ವಪ್ನಜಾಗ್ರದವಸ್ಥಯೋಃ ।। <br />ತಥೈವ ಸಂಪ್ರಸಾದೇಽಸ್ಮಿನ್ನುಕ್ತಹೇತುಸಮನ್ವಯಾತ್ ।।  ೧೪೮೫ ।।  </div>
				<div class="verse">ನ ಹೀತಿಹೇತುವಚನಂ ಪ್ರತಿಜ್ಞಾತಾರ್ಥಸಿದ್ಧಿಕೃತ್ ।। <br />ದ್ವಿಪ್ರಕಾರೋ ವಿನಾಶಶ್ಚ ದ್ವಿರ್ಹೇತೂಕ್ತ್ಯಾ ನಿಷಿಧ್ಯತೇ ।।  ೧೪೯೬ ।।  </div>
				<div class="verse">ನಿರನ್ವಯೋ ವಿನಾಶೋಽಸ್ಯ ನ ಹೀತ್ಯುಕ್ತ್ಯಾ ನಿಷಿಧ್ಯತೇ ।। <br />ಅವಿನಾಶೀತಿ ಚಾಪ್ಯತ್ರ ವಿಕಾರಾಪಹ್ ನುತೇರ್ವಚಃ ।।  ೧೪೯೭ ।।  </div>
				<div class="verse">ಅವಿನಾಶೀತಿ ಮೈತ್ರೇಯ್ಯಾಂ ದ್ವಿಧಾನಾಶನಿಷೇಧಕೃತ್ ।। <br />ವಚನಂ ಪ್ರಾಗುಪನ್ಯಸ್ತಂ ತದೇವಾತ್ರಾಪಿ ಹೇತವೇ ।।  ೧೪೯೮ ।।  </div>
				<div class="verse">ಸರ್ವೋಚ್ಛಿತ್ತ್ಯಾತ್ಮಸಾಕ್ಷಿತ್ವಾದುಚ್ಛಿತ್ತೇಶ್ಚಾಪ್ಯಸಂಭವಾತ್ ।।  <br />ತಥಾ ಸರ್ವವಿಕಾರಾಣಾಂ ಪ್ರತ್ಯಙ್ಭಾತ್ರೈಕಸಾಕ್ಷಿತಾ ।।  ೧೪೯೯ ।।  </div>
				<div class="verse">ಪಶ್ಯನ್ನೇವಾಯಮತ್ರಾಽಽಸ್ತೇ ಸಾನ್ವಯಾನನ್ವಯೌ ಧ್ರುವಃ ।। <br />ನಾಶೌ ಯಸ್ಮಾದತಃ ಸಿದ್ಧ ಆತ್ಮಾ ಕೂಟಸ್ಥದರ್ಶನಃ ।।  ೧೫೦೦ ।।  </div>
				<div class="verse">ಪಶ್ಯನ್ನ ಪಶ್ಯತೀತ್ಯೇತತ್ಸ್ವತನ್ತ್ರಂ ಚಾಽಽಗಮಂ ವಚಃ ।। <br />ನ ಹೀತಿ ತು ಪ್ರತಿಜ್ಞೋಕ್ತಿರನುಮೋಕ್ತ್ಯನುಸಾರಿಣೀ ।।  ೧೫೦೧ ।।  </div>
				<div class="verse">ಹೇತೂಕ್ತಿರವಿನಾಶಿತ್ವಾದಿತ್ಯುಕ್ತಾರ್ಥಪ್ರಸಿದ್ಧಯೇ ।। <br />ವಿನಾಶಶಕ್ತ್ಯಭಾವೋಕ್ತೇರ್ನ ಪ್ರತಿಜ್ಞೈಕದೇಶತಾ ।।  ೧೫೦೨ ।।  </div>
				<div class="verse">ಪ್ರತಿಜ್ಞಾವಚಸೀ ದ್ವೇ ವಾ ಪಶ್ಯನ್ನಿತ್ಯಾದಿನೋದಿತೇ ।। <br />ನ ಹೀತಿ ಹೇತುವಚಸೀ ದ್ವೇ ಸ್ಯಾತಾಮುತ್ತರೇ ತಯೋಃ ।।  ೧೫೦೩ ।।  </div>
				<div class="verse">ಪಶ್ಯನ್ನೇವಾಽಽಸ್ತ ಇತ್ಯಸ್ಯಾಃ ಪ್ರತಿಜ್ಞೋಕ್ತೇಃ ಪ್ರಸಿದ್ಧಯೇ ।। <br />ಹೇತುರ್ನ ಹೀತಿವಚನಮುತ್ತರಸ್ಯಾಪಿ ಚೋತ್ತರಮ್ ।।  ೧೫೦೪ ।।  </div>
				<div class="verse">ನಿರನ್ವಯವಿನಾಶಸ್ಯ ನಿಷೇಧೋಽತ್ರ ವಿವಕ್ಷ್ಯತೇ ।।  <br />ಪ್ರಥಮೇ ಹೇತುವಚಸಿ ಪರಿಣಾಮಸ್ತಥೋತ್ತರೇ ।।  ೧೫೦೫ ।।  </div>
				<div class="verse">ದ್ವೈ ವಾ ಹೇತೂ ಯಥೋಕ್ತಾರ್ಥೌ ದ್ವಯೋರಪಿ ಪ್ರತಿಜ್ಞಯೋಃ ।। <br />ಆಭ್ಯಾಂಸಂಭೂಯ ಸಿದ್ಧೋಽರ್ಥ ಏವಂ ಸತಿ ಭವೇದ್ಯತಃ ।।  ೧೫೦೬ ।।  </div>
				<div class="verse">ಪಶ್ಯನ್ನೇವಾಯಮತ್ರಾಽಽಸ್ತ ಇತಿ ಚೇತ್ಕಥಮುಚ್ಯತೇ ।। <br />ನ ಪಶ್ಯತೀತಿ ವಚನಂ ಶೃಣು ತಚ್ಚ ಯಥಾ ತಥಾ ।।  ೧೫೦೭ ।।  </div>
				<div class="verse">ಪುರಾ ಯದಭವನ್ಮೋಹಾತ್ಸ್ವಪ್ನಜಾಗ್ರದವಸ್ಥಯೋಃ ।। <br />ಪ್ರತೀಚೋ ನ ತದತ್ರಾಸ್ತಿ ರೂಪಂ ಯತ್ಕಾರಕಾತ್ಮಕಮ್ ।।  ೧೫೦೮ ।।  </div>
				<div class="verse">ಆತ್ಮನೋಽದ್ವಯತತ್ತ್ವಸ್ಯ ದ್ವಿತೀಯಂ ಯದವಿದ್ಯಯಾ ।।  <br />ಸುಷುಪ್ತೇ ನ ತದಸ್ತೀಹ ಪ್ರಯುಕ್ತಂ ಯತ್ಸ್ವಗೋಚರೈಃ ।।  ೧೫೦೯ ।।  </div>
				<div class="verse">ಸಜಾತೀಯಪ್ರಯುಕ್ತಂ ಯದ್ ಬುದ್ಧ್ಯನ್ತಂ ರೂಪಮಾತ್ಮನಃ ।। <br />ಧರ್ಮಾದಿಹೇತುಕಂ ಪ್ರಾಜ್ಞೇ ತದ್ ಧ್ವಸ್ತಂ ಕರ್ಮಣಃ ಕ್ಷಯಾತ್ ।।  ೧೫೧೦ ।। </div>
				<div class="verse">ತಮೋನ್ತಾತ್ಕಾರಣಾತ್ತದ್ಧಿ ದ್ವಿತೀಯಂ ಕಾರ್ಯರೂಪತಃ ।। <br />ತತೋಽನ್ಯದ್ನ್ರಹಣಂ ನಾಸ್ತಿ, ವಿಭಕ್ತಂ ಗ್ರಾಹ್ಯಮೇವ ಚ ।।  ೧೫೧೧ ।।  </div>
				<div class="verse">ಸ್ವಪ್ನೇಽಪ್ಯೇತತ್ರ್ರಯಂ ನಾಭೂದ್ವಾಸನಾಮಾತ್ರಶೇಷತಃ ।।  <br />ಕಿಮು ವಿಧ್ವಸ್ತನಿಃಶೇಷದ್ವೈತಹೇತೌ ಸುಷುಪ್ತಗೇ ।।  ೧೫೧೨ ।।  </div>
				<div class="verse">ಸುಷುಪ್ತೇ ಯೋಽವಶಿಷ್ಟೋಽತ್ರ ಕೌಟಸ್ಥ್ಯಾನ್ನಾನ್ಯದರ್ಶ್ಯಸೌ ।। <br />ಯೋಽಪ್ಯನ್ಯದರ್ಶೀ ಸೋಽಪ್ಯತ್ರ ನಾಸ್ತಿ ತದ್ಧೇತ್ವಸಂಭವಾತ್ ।।  ೧೫೧೩ ।।  </div>
				<div class="verse">ದ್ವಿತೀಯದರ್ಶನಾಯಾಲಂ ರೂಪಮಾಸೀದ್ಯದಾತ್ಮನಃ ।। <br />ತನ್ನಾಸ್ತಿ ತದ್ದ್ವಿತೀಯಂ ವಿಭಕ್ತಂ ನಾತ ಈಕ್ಷತೇ ।।  ೧೫೧೪ ।।  </div>
				<div class="verse">ಅವಿದ್ಯಾವದ್ದೂಿತೀಯಂ ವಾ ನಿತ್ಯದೃಷ್ಟೇರ್ವಿವಕ್ಷ್ಯತೇ ।।  <br />ಸದಾಹೀನಾನನುದಿತಭಾಸ್ವದೇಕದೃಗಾತ್ಮನಃ ।।  ೧೫೧೫ ।।  </div>
				<div class="verse">ತಾದಾತ್ಮ್ಯವ್ಯತಿರೇಕಾಭ್ಯಾಂ ತಮಸ್ತಜ್ಜಂ ಚ ನಾಽಽತ್ಮನಃ ।। <br />ವಿರೋಧಾದೇಸತೋಽಕಾರ್ಯಕಾರಣತ್ವಾತ್ಪರಾತ್ಮನಃ ।।  ೧೫೧೬ ।।  </div>
				<div class="verse">ವಿಭಕ್ತಂ ಯತ್ತಮೋಽಸ್ತೀವ ನಾವಿಭಕ್ತಂ ಮನಾಗಪಿ ।। <br />ತಮೋಽನ್ವಿತತ್ವಾದ್ವುದ್ಧ್ಯನ್ತೇ ನ ಪ್ರಾಜ್ಞೇಽನನ್ವಯಾತ್ತಮಃ ।।  ೧೫೧೭ ।।  </div>
				<div class="verse">ಕೂಟಸ್ಥದೃಷ್ಟಾವೇಕಸ್ಮಿನ್ನವಿಭಕ್ತೇ ಸಹಸ್ರಧಾ ।। <br />ನಾಮರೂಪಾದಿಭೇದೇನ ವಿಭಕ್ತಂ ಯತ್ತಮೋ ದೃಶೇಃ ।।  ೧೫೧೮ ।।  </div>
				<div class="verse">ತತ್ತು ದ್ವಿತೀಯಂ ನೇಹಾಸ್ತಿ ತಮೋಽನರ್ಥಸ್ಯ ಕಾರಣಮ್ ।। <br />ದ್ರಷ್ಟ್ರಾದಿರೂಪಸಂಭೇದಾದ್ಯತ್ಪಶ್ಯೇಜ್ಜಾಗರೇ ಯಥಾ ।।  ೧೫೧೯ ।।  </div>
				<div class="verse">ಅವಿದ್ಯಾದೇರಭಾವೋಕ್ತ್ಯಾ ಕೂಟಸ್ಥಾತ್ಮೈವ ಭಣ್ಯತೇ ।।  <br />ಕಾರಣಾತ್ಮಾ ಯತೋಽಭಾವಃ ಕಾರ್ಯಾಖ್ಯಸ್ಯೇಹ ವಸ್ತುನಃ ।।  ೧೫೨೦ ।।  </div>
				<div class="verse">ಅಜ್ಞಾನಾನ್ನಾನ್ನಯದಸ್ತಿತ್ವಂ ಸರ್ವಸ್ಯಾನಾತ್ಮನೋ ಯಥಾ ।।  <br />ನಿವೃತ್ತಿಸ್ತದ್ವತ್ತದ್ಧೇತೋರ್ನಾವಗತ್ಯಾತ್ಮನೋಽಪರಾ ।।  ೧೫೨೧ ।।  </div>
				<div class="verse">ತತ್ತು ನೈವೇಹ ವಸ್ತ್ವಸ್ತಿ ದ್ವಿತೀಯಂ ಮೋಹಹೇತುಜಮ್ ।। <br />ಸಾಕ್ಷಿಣೋ ವಿಷಯೀಭೂತಂ ವಿಭಕ್ತಂ ಕಾರ್ಯರೂಪತಃ ।।  ೧೫೨೨ ।।  </div>
				<div class="verse">ಸಂವಿದೈವ ಸಮಾಪ್ತತ್ವಾತ್ತಮೋಜಸ್ಯ ಪುೋತ್ಥಿತೇಃ ।।  <br />ಲಭತೇ ನ ದ್ವಿತೀಯತ್ವಮನ್ಯತ್ವಾಸಂಭವಾತ್ತಮಃ ।।  ೧೫೨೩ ।।  </div>
				<div class="verse">ಕಾರ್ಯಸ್ಯಾಪಿ ಚ ಬುದ್ಧ್ಯಾದೇಸ್ತದ್ಧೇತೋರವಿಭಾಗತಃ ।।  <br />ನ ತದಸ್ತಿ ದ್ವಿತೀಯತ್ವಂ ಸಂವಿದೈವ ಸಮಾಪ್ತಿತಃ ।।  ೧೫೨೪ ।।  </div>
				<div class="verse">ಥತ ಏವಮತಃ ಪ್ರಾಹ ನೇಹ ತದ್ವಸ್ತು ವಿದ್ಯತೇ ।। <br />ಯತ್ಪಶ್ಯೇದ್ಗೇಚರಾಪನ್ನಂ ಮುಖಶಬ್ದಾದಿಲಕ್ಷಣಮ್ ।।  ೧೫೨೫ ।।  </div>
				<div class="verse">ಯತ್ಪಶ್ಯೇದಿತಿ ಕರ್ತ್ರುಕ್ತಿರ್ದ್ರಷ್ಟಾಽತ್ರಾಽಽಶಙ್ಕ್ಯಾತೇ ಯತಃ ।।  <br />ತನ್ನಾಸ್ತಿ ವಿಷಯೋಲ್ಲೇಖಿದರ್ಶನಸ್ಯೇಹ ಕಾರಣಮ್ ।।  ೧೫೨೬ ।।  </div>
				<div class="verse">ಶ್ರೋತ್ರಾದಿಕರಣೋಪೇತಂ ಯತೋಽನ್ತಃಕರಣಂ ದೃಶೇಃ ।। <br />ಬಾಹ್ಯಾರ್ಥದರ್ಶನೇ ಹೇತುಃ ಕೌಟಸ್ಥ್ಯಾನ್ನ ತದಕ್ಷರಮ್ ।।  ೧೫೨೭ ।।  </div>
				<div class="verse">ತಮೋನ್ತಃ ಕಾರಣಂ ಬುದ್ಧೇರ್ದ್ರಷ್ಟಾಽನ್ತಃಕರಣಾವಧಿಃ ।।  <br />ಸುಖೀ ದುಃಖೀ ಚ ದೇಹಾನ್ತಃ ಪ್ರತ್ಯಗಜ್ಞಾನಹೇತುತಃ ।।  ೧೫೨೮ ।।  </div>
				<div class="verse">ಬುದ್ಧ್ಯಾದೇಶ್ಚ ಸಮುತ್ಪತ್ತೌ ಧರ್ಮಾದ್ಯೇವಾತ್ರ ಕಾರಣಮ್ ।। <br />ಯತೋಽತಃ ಕಾರಣಧ್ವಸ್ತೌ ಬುದ್ಧ್ಯಾದ್ಯೇತ್ಯಾತ್ಮಕಾರಣಮ್ ।।  ೧೫೨೯ ।।  </div>
				<div class="verse">ತಮೋನ್ವಯಸ್ತಮಃಕಾರ್ಯೇ ಬುದ್ಧ್ಯಾದಾವೇವ ಯುಜ್ಯತೇ ।। <br />ನ ತ್ವಕಾರಣಕಾರ್ಯೇಽಸ್ಮಿನ್ನಿತ್ಯಬುದ್ಧೇ ಪರಾತ್ಮನಿ ।।  ೧೫೩೦ ।।  </div>
				<div class="verse">ವೃತ್ತಿಂ ಚ ಲಭತೇ ಕಾರ್ಯಂ ನ ಸ್ವಕಾರಣತೋಽನ್ಯತಃ ।।  <br />ನ ಕಾರ್ಯಂ ಕಾರಣಂ ವಾಽಸ್ತಿ ಪ್ರತ್ಯಗ್ವೃತ್ತವ್ಯಪೇಕ್ಷಯಾ ।।  ೧೫೩೧ ।।  </div>
				<div class="verse">ಬುದ್ಧ್ಯನ್ತಸ್ಯಾಸ್ಯ ಮೂಢಸ್ಯ ಸುಖಶಬ್ದಾದಿದರ್ಶಿನಃ ।। <br />ಸ್ವಕಾರಣಕ್ಷಯಾದ್ಧ್ವಸ್ತೌ ನಾಽಽತ್ಮಾ ಪಶ್ಯನ್ನಪೀಕ್ಷತೇ ।।  ೧೫೩೨ ।।  </div>
				<div class="verse">ದ್ರಷ್ಟೃತ್ವಾದಿವಿಭಾಗೇನ ವಿಭಕ್ತೋ ಯಸ್ತ್ವವಿದ್ಯಯಾ ।।  <br />ಸ ಕೂಟಸ್ಥಾತ್ಮನಾಽಪೀತೋ ರಜ್ಜ್ವಾ ಸರ್ಪೋ ಯಥಾ ತಥಾ ।।  ೧೫೩೩ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾನಾಂ ಸಂಬನ್ಧೋಽತೋ ನ ವೀಕ್ಷ್ಯತೇ ।। <br />ತಮಸ್ವಿನಃ ಪ್ರಲೀನತ್ವಾನ್ನಾವಿದ್ಯಾಕಾರ್ಯಮೀಕ್ಷತೇ ।।  ೧೫೩೪ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾದಿಭೇದೋಽವಿದ್ಯಾಪ್ರಕಲ್ಪಿತಃ ।। <br />ಯತೋಽತೋ ಮೋಹವಿಧ್ವಸ್ತೌ ದ್ರಷ್ಟ್ರಾದ್ಯಾತ್ಮನಿ ನೇಕ್ಷ್ಯತೇ ।।  ೧೫೩೫ ।।  </div>
				<div class="verse">ಉತ್ತರೇಷ್ವಪಿ ವಾಕ್ಯೇಷು ಯಥೋಕ್ತಮುಪಪಾದಯೇತ್ ।।  <br />ವ್ಯಾಖ್ಯಾನಮೇತದೇವೇತಿ ನಾತೋಽನ್ಯದವಶಿಷ್ಯತೇ ।।  ೧೫೩೬ ।।  </div>
				<div class="verse">ಅನ್ಯೇ ಪುನರಿಮಂ ಗ್ರನ್ಥಮನ್ಯಥೈವ ಯಥೋದಿತಾತ್ ।।  <br />ವ್ಯಾಚಕ್ಷತೇ ಹಿ ವ್ಯಾಖ್ಯಾನಾತ್ತಚ್ಚಾಪೀಹ ವಿಭಾವ್ಯತೇ ।।  ೧೫೩೭ ।।  </div>
				<div class="verse">ನಿರಸ್ಯ ಪೂರ್ವಪಕ್ಷೋಕ್ತೀಃ ಪರಿಹಾರೋಕ್ತಿಭಿಃ ಕ್ರಮಾತ್ ।। <br />ಜ್ಯೋತಿರ್ಮಾತ್ರತಯಾ ಸ್ಥಾನಂ ದೃಶೇಃ ಪ್ರಾಜ್ಞೇ ಜಗೌ ಸುಧೀಃ ।।  ೧೫೩೮ ।।  </div>
				<div class="verse">ಸಾಧಯಿತ್ವಾ ಸ್ವಯಂಜ್ಯೋತಿಃ ಸುಷುಪ್ತೇ ಯುಕ್ತಿಭಿಃ ಸ್ಫುಟಮ್ ।। <br />ಅಥೈವಂ ಜ್ಞಸ್ವಭಾವೋಽಪಿ ಕಸ್ಮಾತ್ಪ್ರಾಜ್ಞೇ ನ ಪಶ್ಯತಿ ।।  ೧೫೩೯ ।।  </div>
				<div class="verse">ಇತ್ಯಾಶಙ್ಕಾಪನುತ್ತ್ಯರ್ಥಂ ಪರೋ ಗ್ರನ್ಥೋಽವತಾರಿತಃ ।। <br />ತದ್ವ್ಯಾಖ್ಯಾನಂ ಯಥಾವಚ್ಚ ಹ್ಯಕ್ಷರಾಣಾಂ ವಿಭಾವ್ಯತೇ ।।  ೧೫೪೦ ।।  </div>
				<div class="verse">ಯದ್ವೇೈ ನ ಪಶ್ಯತೀತ್ಯೇವಮಾತ್ಮಾನಮತಿಶಙ್ಕಸೇ ।। <br />ತನ್ಮಾ ಶಙ್ಕೀರ್ಯತಃ ಪ್ರಾಜ್ಞೇ ಪಶ್ಯನ್ನಾತ್ಮಾಽತ್ರ ವರ್ತತೇ ।।  ೧೫೪೧ ।।  </div>
				<div class="verse">ಇತ್ಥಂಸತತ್ತ್ವಕಸ್ತಾವದ್ದ್ರಷ್ಟವ್ಯಃ ಶ್ರುತಿಯುಕ್ತಿಭಿಃ ।। <br />ನ ಪಶ್ಯತೀತಿ ನ ಪುನರ್ದ್ರಷ್ಟವ್ಯೋ ಹೇತ್ವಸಂಭವಾತ್ ।।  ೧೫೪೨ ।।  </div>
				<div class="verse">ವಿಶೇಷವನ್ನ ಚಾಪ್ಯಸ್ಯ ವಿಜ್ಞಾನಮಿಹ ಜಾಯತೇ ।। <br />ಪಶ್ಯನ್ನ ಪಶ್ಯತೀತ್ಯೇವಂ ಪದಾರ್ಥದ್ವಯಮೀರಿತಮ್ ।।  ೧೫೪೩ ।।  </div>
				<div class="verse">ತದಾವಿಷ್ಕರಣೇ ಗ್ರನ್ಥಃ ಕ್ರಮೇಣಾಽಽರಭ್ಯತೇ ಪರಃ ।। <br />ನ ಹಿ ದ್ರಷ್ಟುರಿತೀತ್ಥಂ ಚ ಸೌಕರ್ಯೇಣಾವಗಮ್ಯತೇ ।।  ೧೫೪೪ ।।  </div>
				<div class="verse">ದ್ರಷ್ಟಾ ದೃಷ್ಟಿಕ್ರಿಯಾಕಾರೀ ವಿಜ್ಞಾನಾತ್ಮಾ ಪುಮಾನಿಹ ।। <br />ಬುದ್ಧ್ಯುಪಾತ್ತಸ್ಯ ರೂಪಾದೇರ್ವಿಜ್ಞಾನಂ ಚ ತತಃ ಪರಮ್ ।।  ೧೫೪೫ ।।  </div>
				<div class="verse">ತತ್ರಾಪಿ ಚ ಧಿಯೋ ವೃತ್ತೇರ್ಗ್ರಾಹ್ಯಗ್ರಾಹಕರೂಪತಃ ।। <br />ಘಟಾದಿಮೇಯವಿಷಯಾತ್ಪೂರ್ವೋತ್ಪನ್ನಕ್ರಿಯಾತ್ಮನಃ ।।  ೧೫೪೬ ।।  </div>
				<div class="verse">ಕ್ರಿಯಾನ್ತರಸ್ಯ ನಿರ್ವೃತ್ತೌ ದ್ರಷ್ಟಾ ತತ್ರಾಪಿ ಪುರೂಷಃ ।। <br />ದೃಕ್ಶಾಕ್ತಿಃ ಪುರುಷೇ ತತ್ರ ಯಾ ರೂಪಾದ್ಯನುರೋಧಿನೀ ।।  ೧೫೪೭ ।।  </div>
				<div class="verse">ಕ್ರಿಯಾಭಾವೋಽವಗನ್ತೃಸ್ಥೋ ವಿಜ್ಞಾನಾತ್ಮೈಕಕರ್ತೃಕಃ ।। <br />ತಸ್ಯಾ ದೃಷ್ಟೇಃ ಕ್ರಿಯಾಯಾ ಹಿ ದ್ರಷ್ಟೃಧರ್ಮತ್ವತಃ ಸದಾ ।।  ೧೫೪೮ ।।  </div>
				<div class="verse">ದ್ರಷ್ಟುರ್ವಿಪರಿಲೋಪೋಽತ್ರ ಮನಾಗಪಿ ನ ವಿದ್ಯತೇ ।। <br />ಗುಣಿಸ್ಥಿತ್ಯನುರೋಧಿತ್ವಾದ್ನುಣಾನಾಮಗ್ನಿದಾಹವತ್ ।।  ೧೫೪೯ ।।  </div>
				<div class="verse">ಯತ ಏವಮತೋ ಯಾವದಾತ್ಮಾ ದ್ರಷ್ಟಾ ನ ನಶ್ಯತಿ ।। <br />ನ ತಾವತ್ಸ್ಯಾತ್ಸಮುಚ್ಛೇದೋ ದ್ರಷ್ಟುರ್ದೃಷ್ಟೇಸ್ತದಾಶ್ರಯಾತ್ ।।  ೧೫೫೦ ।।  </div>
				<div class="verse">ಮತಂ ಗುಣಿವಿನಾಶೇನ ತದ್ಗುಣೋಽಪಿ ವಿನಙ್ಕ್ಷ್ಯತಿ ।। <br />ಅಗ್ನ್ಯಾದ್ಯೌಷ್ಣ್ಯಾದಿವಚ್ಚೇನ್ನ ದ್ರಷ್ಟುರಸ್ಯಾವಿನಾಶತಃ ।।  ೧೫೫೧ ।।  </div>
				<div class="verse">ಅತ ಆಹಾವಿನಾಶಿತ್ವಾದ್ದ್ರಷ್ಟುರ್ದೃಷ್ಟಿಕೃತಃ ಸದಾ ।।  <br />ವಿನಂಷ್ಟುಂ ನಾಽಽತ್ಮನಃ ಶೀಲಂ ಘಟಾದೇರಿವ ಯುಜ್ಯತೇ ।।  ೧೫೫೨ ।।  </div>
				<div class="verse">ನ ವಿನಶ್ಯತ್ಯಸೌ ಕಸ್ಮಾದಿತಿ ಹೇತುರಿಹೋಚ್ಯತಾಮ್ ।। <br />ಸರ್ವಾತ್ಮತ್ವಾತ್ತಥೈಕತ್ವಾದ್ದ್ರಷ್ಟುರ್ನಾಶೋ ನ ವಿದ್ಯತೇ ।।  ೧೫೫೩ ।।  </div>
				<div class="verse">ಯೇನಾಸ್ಯಾಽಽಶಙ್ಕ್ಯತೇ ನಾಶಸ್ತೇನಾಸ್ಯಾಪ್ರವಿಭಾಗತಃ ।। <br />ಸಂಭಾವ್ಯತೇ ನ ನಾಶೋಽಸ್ಯ ನಂಷ್ಟುರ್ನಾಶಾವಿಭಾಗತಃ ।।  ೧೫೫೪ ।।  </div>
				<div class="verse">ನ ಚ ತೇನೈವ ತಸ್ಯೈವ ವಿನಾಶ ಉಪಪದ್ಯತೇ ।। <br />ಐಕಾತ್ಮ್ಯಾದ್ದ್ವೈತವಿಷಯೇ ಯಥಾಽಗ್ನೀನ್ಧನಯೋಸ್ತಥಾ ।।  ೧೫೫೫ ।।  </div>
				<div class="verse">ದ್ರಷ್ಟಸ್ತತೋಽವಿನಾಶಿತ್ವಾನ್ನಿತ್ಯಾ ನಿತ್ಯಸ್ಯ ಧರ್ಮಿಣಃ ।।  <br />ಆದಿತ್ಯಾರಶಿಮ್ವದ್ಗ್ರಾಹ್ಯಾ ದೃಷ್ಟಿರಪ್ಯವಿನಾಶಿನೀ ।।  ೧೫೫೬ ।।  </div>
				<div class="verse">ನಿತ್ಯೋಽತೋ ನಿತ್ಯಯಾ ದೃಷ್ಟ್ಯಾ ಪಶ್ಯನ್ನೇವಾವಿಲುಪ್ತಯಾ ।। <br />ದ್ರಷ್ಟಽಽಸ್ತೇ ಪ್ರಜ್ವಲನ್ತ್ಯಾಽತ್ರ ಸುಷುಪ್ತೇ ಯೋ ವಿವಕ್ಷಿತಃ ।।  ೧೫೫೭ ।।  </div>
				<div class="verse">ಏವಂ ತಾವತ್ಸ್ಥಿತಂ ಪೂರ್ವಂ ಪಶ್ಯನ್ನಿತಿ ಯದೀರಿತಮ್ ।। <br />ನ ಪಶ್ಯತೀತಿ ಯತ್ತೂಕ್ತಂ ತದಿದಾನೀಂ ಪ್ರಪಞ್ಚ್ಯತೇ ।।  ೧೫೫೮ ।।  </div>
				<div class="verse">ನ ಪಶ್ಯತೀದಂ ದ್ರಷ್ಟವ್ಯಮಿತಿ ಯತ್ಸೂತ್ರಿತಂ ಪುರಾ ।। <br />ಪಶ್ಯನ್ನೇವ ಯದಿ ಹ್ಯಾಸ್ತೇ ಕಥಂ ತದುಪಪದ್ಯತೇ ।।  ೧೫೫೯ ।।  </div>
				<div class="verse">ಯಥೋಪಪದ್ಯತೇ ಸರ್ವಂ ಶೃಣು ತಚ್ಚಾಪಿ ಭಣ್ಯತೇ ।। <br />ಪಶ್ಯನ್ನೇವಾಯಮತ್ರಾಽಽಸ್ತೇ ಪೂರ್ವಹೇತುಸಮಾಶ್ರಯಾತ್ ।।  ೧೫೬೦ ।।  </div>
				<div class="verse">ತತ್ತು ದ್ವಿತೀಯಂ ನೇಹಾಸ್ತಿ ದ್ರಷ್ಟವ್ಯಂ ಯತ್ಸಮಾಶ್ರಯಾತ್ ।। <br />ವಿಶೇಷಬುದ್ಧ್ಯಭಿವ್ಯಕ್ತಿರ್ಜಾಗ್ರದ್ಭೂಮಾವಿವೇಷ್ಯತೇ ।।  ೧೫೬೧ ।।  </div>
				<div class="verse">ನನು ದ್ರಷ್ಟವ್ಯಮಸ್ತ್ಯೇವ ದ್ವೈತಾದ್ವೈತಾತ್ಮಕತ್ವತಃ ।। <br />ಬ್ರಹ್ಮಣೋಽಸ್ಯ ಕಥಂ ನಾಸ್ತಿ ದ್ರಷ್ಟವ್ಯಮಿತಿ ಭಣ್ಯತಾಮ್ ।। <br />ದ್ರಷ್ಟವ್ಯಂ ಸ್ಯಾದ್ವಿಭಕ್ತಂ ತ್ನ್ನಾವಿಭಕ್ತಂ ಯಥೋದಿತಮ್ ।।  ೧೫೬೨ ।।  </div>
				<div class="verse">ಯದಿ ಹ್ಯನ್ಯತ್ತತೋ ದ್ರಷ್ಟುರ್ದೃಶ್ಯಂ ತತ್ಸ್ಯಾದ್ವಿಭಾಗವತ್ ।।  <br />ತತಃ ಪಶ್ಯೇದ್ವಿಭಕ್ತಂ ಸನ್ನ ತ್ವೇವಮಿಹ ವಿದ್ಯತೇ ।।  ೧೫೬೩ ।।  </div>
				<div class="verse">ಪಶ್ಯನ್ನೇವಾಯಮತ್ರಾಽಽಸ್ತೇ ದ್ರಷ್ಟವ್ಯಾಸಂಭವಾತ್ಸದಾ ।। <br />ನ ಪಶ್ಯತೀತಿ ದ್ರಷ್ಟೋಕ್ತೋ ನ ತು ದೃಷ್ಟಿವಿನಾಶತಃ ।।  ೧೫೬೪ ।।  </div>
				<div class="verse">ಜ್ವಲನ್ನಪಿ ಯಥಾ ವಹ್ನಿರ್ನಾನಭ್ಯಾಹಿತಮಿನ್ಧನಮ್ ।। <br />ದಹತೀಹ ತಥಾ ದ್ರಷ್ಟಾ ನಾಪ್ರಾಪ್ತಂ ದೃಶ್ಯಮೀಕ್ಷತೇ ।।  ೧೫೬೫ ।।  </div>
				<div class="verse">ವ್ಯಾಖ್ಯಾನಮೇತತ್ಸುಧಿಯಾಂ ಶ್ರದ್ದಧಾನಾ ಉಪಾಸತೇ ।। <br />ಯುಕ್ತ್ಯಕ್ಷರಬಹಿಷ್ಠತ್ವಾನ್ನ ವಿದ್ವಾಸಂ ಉಪಾಸತೇ ।।  ೧೫೬೬ ।।  </div>
				<div class="verse">ಯಥಾ ಚೇದಮಸಂಬದ್ಧಂ ನ ಯುಕ್ತ್ಯಕ್ಷರಸಂಶ್ರಯಮ್ ।। <br />ತಥಾಽಸಕೃತ್ಪುರಾಽಪ್ಯುಕ್ತಮಧುನಾಽಪ್ಯಭಿಧೀಯತೇ ।।  ೧೫೬೭ ।।  </div>
				<div class="verse">ಪಶ್ಯನ್ನೇವಾಯಮತ್ರಾಽಽತ್ಮಾ ಸುಷುಪ್ತೇ ವ್ಯವತಿಷ್ಠತೇ ।।  <br />ಏವಂಸತತ್ತ್ವ ಏವಾಯಮಿತಿ ಹೇತುರಿಹೋದಿತಃ ।।  ೧೫೬೮ ।।  </div>
				<div class="verse">ನ ಚ ಪ್ರಾದುರ್ಭವತ್ಯಸ್ಯ ಜ್ಞಾನಮನ್ಯದ್ವಿಶೇಷವತ್ ।।  <br />ನ ಪಶ್ಯತೀತಿ ವಾಕ್ಯಸ್ಯ ವ್ಯಾಖ್ಯಾನಮಿದಮೀರಿತಮ್ ।।  ೧೫೬೯ ।।  </div>
				<div class="verse">ಪಶ್ಯನ್ನೇವೇತಿ ಚೇದೇತದ್ವಸ್ತುಯಾಥಾತ್ಮ್ಯಮುಚ್ಯತೇ ।। <br />ಇತ್ಥಂಸತತ್ತ್ವ ಇತ್ಯುಕ್ತ್ಯಾ ಕಥಂ ದ್ರಷ್ಟೃಕ್ರಿಯೋಚ್ಯತೇ ।।  ೧೫೭೦ ।।  </div>
				<div class="verse">ದ್ರಷ್ಟ್ರಧೀನಾ ಕ್ರಿಯಾದೃಷ್ಟಿರಿತಿ ಚೇದ್ಭವತೋಚ್ಯತೇ ।।  <br />ಕಥಂ ವಿಪರಿಲೋಪೋಽಸ್ಯಾಃ ಕ್ರಿಯಾತ್ವೇ ಸತಿ ವಾರ್ಯತೇ ।।  ೧೫೭೧ ।।  </div>
				<div class="verse">ಅಭೂತದೃಷ್ಟಿಕರ್ತೃತ್ವೇ ದ್ರಷ್ಟೃತ್ವಂ ದ್ರಷ್ಟುರಿಷ್ಯತೇ ।।  <br />ಪ್ರಾದುರ್ಭಾವೇ ತಥಾಽಸತ್ಯಾಃ ಕ್ರಿಯಾಯಾಶ್ಚ ಕ್ರಿಯಾತ್ಮತಾ ।।  ೧೫೭೨ ।।  </div>
				<div class="verse">ದ್ರಷ್ಟ್ರಾ ಚ ಕ್ರಿಯಾತೇ ದೃಷ್ಟಿರ್ನ ಚಾಸೌ ಪರಿಲುಪ್ಯತೇ ।। <br />ಇತಿ ಸ್ವವಚಸೈವೈತದ್ವಿರುಮಭಿಧೀಯತೇ ।।  ೧೫೭೩ ।।  </div>
				<div class="verse">ಕಾರ್ಯಸ್ಯಾಪಿ ಚ ನಿತ್ಯತ್ವಂ ವಚನಾಚ್ಚೇತ್ಪ್ರಸಿಧ್ಯತಿ ।।  <br />ವಚನಸ್ಯಾಪ್ರಮಾಣತ್ವಂ ಕಾರಕತ್ವಾತ್ಪ್ರಸಜ್ಯತೇ ।।  ೧೫೭೪ ।।  </div>
				<div class="verse">ಪ್ರಮಾಣಂ ಬೋಧಕಂ ಸರ್ವಂ ತಚ್ಚ ಸಿದ್ಧಸ್ಯ ವಸ್ತುನಃ ।। <br />ಪೂರ್ವಂ ಪ್ರಮಾಣಸಂಬನ್ಧಾದ್ವ್ಯಙ್ಗ್ಯವ್ಯಞ್ಜಕಸಂಗತೇಃ ।।  ೧೫೭೫ ।।  </div>
				<div class="verse">ಅನುಮಾನವಿರೋಧಸ್ಯ ವಚಸೋಽಸ್ಯ ಪ್ರಸಜ್ಯತೇ ।। <br />ಅವಿನಾಭಾವಿತಾ ಯಸ್ಮಾದನಿತ್ಯಕೃತಕತ್ವಯೋಃ ।।  ೧೫೭೬ ।। </div>
				<div class="verse">ದ್ವೌ ಪದಾರ್ಥಾವುಪನ್ಯಸ್ತಾವಿತ್ಯೇತದತಿದುರ್ಘಟಮ್ ।। <br />ಯತೋ ನ ಪಶ್ಯತೀತ್ಯೇತದನೂದ್ಯಾನ್ಯದ್ವಿಭಾವ್ಯತೇ ।।  ೧೫೭೭ ।।  </div>
				<div class="verse">ನ ಪಶ್ಯತೀತಿ ಪ್ರಾಪ್ತತ್ವಾನ್ನಾಪೂರ್ವೋಽರ್ಥೋಽವಬೋಧ್ಯತೇ ।।  <br />ನ ಪಶ್ಯತೀತ್ಯತೋಽನೂದ್ಯ ಪಶ್ಯನ್ನಿತಿ ವಿಧೀಯತೇ ।।  ೧೫೭೮ ।।  </div>
				<div class="verse">ಪಶ್ಯನ್ನಿತ್ಯಸ್ಯ ವಾ ವ್ಯಾಖ್ಯಾ ಕಾರಕತ್ವನಿವೃತ್ತಯೇ ।। <br />ನ ಪಶ್ಯತೀತಿ ವಚನಂ ನ ತ್ವರ್ಥಾನ್ತರಮುಚ್ಯತೇ ।।  ೧೫೭೯ ।।  </div>
				<div class="verse">ಕಿಮಯಂ ದೃಷ್ಟಿಕಾರಿತ್ವಾತ್ಪುಮಾನ್ದ್ರಷ್ಟೇತಿ ಭಣ್ಯತೇ ।। <br />ದೃಷ್ಟ್ಯಾತ್ಮಕಂ ವಾ ಕಿಂ ವಸ್ತು ದ್ರಷ್ಟೇತ್ಯತ್ರ ವಿವಕ್ಷ್ಯತೇ ।।  ೧೫೮೦ ।।  </div>
				<div class="verse">ನ ತಾವದ್ದೃಷ್ಟಿಕರ್ತೃತ್ವಂ ಕೌಟಸ್ಥ್ಯಾದಾತ್ಮವಸ್ತುನಃ ।। <br />ಕೌಟಸ್ಥ್ಯಸಿದ್ಧೌ ಹೇತೂಂಶ್ಚ ಪ್ರಾಗವೋಚಮನೇಕಶಃ ।।  ೧೫೮೧ ।।  </div>
				<div class="verse">ಕ್ರಿಯಾಕಾರಕರೂಪಸ್ಯ ಪ್ರತ್ಯಙ್ಭಾತ್ರಸತತ್ತ್ವತಃ ।।  <br />ನಾತೋಽಸ್ಯ ಕಾರಕತ್ವಾಂ ಸ್ಯಾತ್ಸಾಕ್ಷಿತ್ವಾಚ್ಚ ಕ್ರಿಯಾವತಾಮ್ ।।  ೧೫೮೨ ।।  </div>
				<div class="verse">ಬುದ್ಧ್ಯುಪಾತ್ತಸ್ಯ ರೂಪಾದೇರ್ವಿಜ್ಞಾತೃತ್ವಂ ನ ಚಾಽಽತ್ಮನಃ ।। <br />ಭೋಕ್ತೃತ್ವಮಪಿ ತಸ್ಯೇಹ ಚೈತನ್ಯಾಭಾಸವರ್ತ್ಮನಾ ।।  ೧೫೮೩ ।।  </div>
				<div class="verse">ಮಣೇರೇವ ವಿಕಾರೋಽಯಂ ಯಾಽಲಕ್ತಾದಿಸರೂಪತಾ ।। <br />ನಾಲಕ್ತಕಾದೇರ್ವಿಕೃತಿರ್ನಿಷ್ಕ್ರಿಯತ್ವಾದಿಹೇಷ್ಯತೇ ।।  ೧೫೮೪ ।।  </div>
				<div class="verse">ರಕ್ತತ್ವಾದಿಪ್ರಸಿದ್ಧ್ಯರ್ಥಂ ವಿಕ್ರಿಯಾಂ ನ ಪ್ರಪದ್ಯತೇ ।। <br />ಅಲಕ್ತಕಾದಿಃ ಸರ್ವತ್ರ ಯಥೈವಂ ಹ್ಯಾತ್ಮವಸ್ತ್ವಪಿ ।।  ೧೫೮೫ ।।  </div>
				<div class="verse">ಗುಣಿಸ್ಥಿತ್ಯನುರೋಧಿತ್ವಂ ನ ಚ ಸರ್ವತ್ರ ವೀಕ್ಷ್ಯತೇ ।। <br />ಗುಣಾನಾಂ ಕೇಶಕೃಷ್ಣತ್ವಂ ವ್ಯೇತಿ ಕೇಶೇಷು ಸತ್ಸ್ವಪಿ ।।  ೧೫೮೬ ।।  </div>
				<div class="verse">ಅಗ್ನೇರಾತ್ಯನ್ತಿಕೋ ನಾಶೋ ಭವತಾಽಪಿ ನ ಮೃಷ್ಯತೇ ।। <br />ನ ಚೋಷ್ಣತ್ವಂ ಸತೋಽಪ್ಯಗ್ನಃ ಕಾಷ್ಠಾದಾವುಪಲಭ್ಯತೇ ।।  ೧೫೮೭ ।।  </div>
				<div class="verse">ಗುಣಿಸ್ಥಿತ್ಯನುರೋಧಿತ್ವಮಸ್ತು ನಾಮ ಗುಣಾತ್ಮನಃ ।। <br />ದ್ರಷ್ಟುರ್ದೃಷ್ಟೇಃ ಕಿಮಾಯಾತಂ ಕ್ರಿಯಾ ದೃಷ್ಟಿರ್ಗುಣೋ ನ ತು ।।  ೧೫೮೮ ।।  </div>
				<div class="verse">ಕಾರಕಾಣಾಂ ಸ್ವಭಾವೋಽಯಂ ಯದಕೃತ್ವಾ ಪ್ರವರ್ತನಮ್ ।। <br />ಯಥಾಽಭೂತ್ವಾ ತಥಾ ಭಾವಃ ಕ್ರಿಯಾಯಾಸ್ತತ್ತ್ವಮುಚ್ಯತೇ ।।  ೧೫೮೯ ।।  </div>
				<div class="verse">ಯಾವದ್ದ್ರವ್ಯಾನುರೋಧಿತ್ವಂ ನಾವಶ್ಯಂ ಗುಣಕರ್ಮಣೋಃ ।। <br />ದ್ರವ್ಯೇ ಸತ್ಯಪಿ ಲೋಕೇಽಸ್ಮಿನ್ವ್ಯಭಿವಾರಸ್ಯ ದರ್ಶನಾತ್ ।।  ೧೫೯೦ ।।  </div>
				<div class="verse">ಜಾತಿಕ್ರಿಯಾಗುಣಾದೀನಾಂ ನಿಷೇಧಾದಾತ್ಮವಸ್ತುನಃ ।। <br />ಅಸ್ಥೂಲಂ ನೇತಿ ನೇತೀತಿ ಪ್ರತೀಚೋಽನ್ಯನ್ನಿಷಿಧ್ಯತೇ ।।  ೧೫೯೧ ।। </div>
				<div class="verse">ದ್ರಷ್ಟುಶ್ಚಾಪಿ ನ ನಿತ್ಯಾತ್ವಂ ಕ್ರಿಯೋದ್ಭೂತಿನಿಮಿತ್ತತಃ ।। <br />ಕ್ರಿಯಾಕಾರಕಯೋ ರೂಪಮಿತರೇತರಹೇತುಕಮ್ ।।  ೧೫೯೨ ।।  </div>
				<div class="verse">ಸ್ವಮಾತ್ರೇಣ ನ ಯತ್ಸಿದ್ಧಂ ತತ್ಸಿದ್ಧಂ ಪರತಃ ಕಥಮ್ ।। <br />ಸ್ವಮಾತ್ರೇಣ ಚ ಯತ್ಸಿದ್ಧಂ ತಸ್ಯಾಪೇಕ್ಷಾಽನ್ಯತಃ ಕುತಃ ।।  ೧೫೯೩ ।।  </div>
				<div class="verse">ನ ಸಿದ್ಧಯೋರ್ಮಿಥೋಽಪೇಕ್ಷೋ ನ ಸ್ವತೋಽಸಿದ್ಧಯೋಸ್ತಥಾ  ।। <br />ಇತ್ಯಾದೇಃ ಪೂರ್ವಮುಕ್ತತ್ವಾನ್ನೇಹ ಭೂಯೋಽಪಿ ಯತ್ಯತೇ ।।  ೧೫೯೪ ।।  </div>
				<div class="verse">ನಾಸತೋ ವಿದ್ಯತೇಽಪೇಕ್ಷಾ ನಾಪಿ ಕೂಟಸ್ಥವಸ್ತುನಃ ।। <br />ಶಕತ್ಯವಸ್ಥಂ ಯತೋ ವಸ್ತುಹೇತ್ವಪೇಕ್ಷ್ಯೈತಿ ವಿಕ್ರಿಯಾಮ್ ।।  ೧೫೯೫ ।।  </div>
				<div class="verse">ನಿತ್ಯಂ ನ ಭವನಂ ಯಸ್ಯ ಯಸ್ಯ ವಾ ನಿತ್ಯಭೂತತಾ ।। <br />ನ ತಸ್ಯ ಕ್ರಿಯಮಾಣತ್ವಂ ಖಪುಷ್ಪಾಕಾಶಯೋರಿವ ।।  ೧೫೯೬ ।।  </div>
				<div class="verse">ಉತ್ಪತ್ತ್ಯಾದೌ ತು ಯಚ್ಛಕ್ತಂ ಶಕ್ತಿಮಾತ್ರಾತ್ಮನಾ ಸ್ಥಿತಮ್ ।। <br />ತದೇವ ಹೇತ್ವಪೇಕ್ಷಂ ಸದುತ್ಪತ್ತ್ಯಾದಿ ಪ್ರಪದ್ಯತೇ ।।  ೧೫೯೭ ।।  </div>
				<div class="verse">ಉತ್ಪತ್ತ್ಯಾದಾವಶಕ್ತತ್ವಾತ್ಕೌಟಸ್ಥ್ಯಾದಾತ್ಮವಸ್ತುನಃ ।। <br />ಅದ್ವಿತೀಯತ್ವತಶ್ಚಾಸ್ಯ ನೋತ್ಪತ್ತ್ಯಾದಿ ಪ್ರಸಿಧ್ಯತಿ ।।  ೧೫೯೮ ।।  </div>
				<div class="verse">ಶಕ್ತ್ಯವಸ್ಥಾನಿ ವಸ್ತೂನಿ ಯೋಗ್ಯಹೇತೋರಸಂಭವಾತ್ ।। <br />ನಾಽಽರ್ತವಾನಿ ಪ್ರಸೂಯನ್ತೇ ಯೋಗ್ಯಹೇತೌ ಚ ತಜ್ಜನಿಃ ।।  ೧೫೯೯  ।। </div>
				<div class="verse">ಕಾರ್ಯಂ ನಾಕ್ರಿಯಮಾಣಂ ಸನ್ನಾಕುರ್ವತ್ಕಾರಣಂ ತಥಾ ।। <br />ಮಿಥೋ ನ ವ್ಯತಿರೇಕೇಣ ಸಿಧ್ಯೇತೇ ಕಾರ್ಯಕಾರಣೇ ।।  ೧೬೦೦ ।।  </div>
				<div class="verse">ವಸ್ತ್ವೇವ ದೃಷ್ಟಿರತ್ರಾತೋ ನ ಕ್ರಿಯಾ ನಾಪಿ ಕಾರಕಮ್ ।। <br />ತಸ್ಮಾದೇವಾವಿನಾಶಿತ್ವಾದಿತಿ ಹೇತುರಿಹೋದಿತಃ ।।  ೧೬೦೧ ।।  </div>
				<div class="verse">ನಿರ್ಣೀತಂ ಪ್ರಥಮಂ ವಸ್ತು ಪಶ್ಯನ್ನಿತಿ ಯದೀರಿತಮ್ ।। <br />ನ ಪಶ್ಯತೀತಿ ಯತ್ತೂಕ್ತಂ ತಸ್ಯ ವ್ಯಾಖ್ಯಾಽಧುನೋಚ್ಯತೇ ।।  ೧೬೦೨ ।।  </div>
				<div class="verse">ದೃಷ್ಟೇರಪರಿಲೋಪಶ್ಚೇದಥ ಕಸ್ಮಾನ್ನ ಪಶ್ಯತಿ ।। <br />ಪ್ರವೋಧವತ್ಸುಷುಪ್ತೇಽಸ್ಮಿನ್ನಿತಿ ಪ್ರತಿವಿಧೀಯತೇ ।।  ೧೬೦೩ ।। </div>
				<div class="verse">ಪಶ್ಯನ್ನೇವಾಯಮಾತ್ಮೇತಿ ಯಥೋಕ್ತನ್ಯಾಯಸಂಶ್ರಯಾತ್ ।।  <br />ನ ತು ದ್ವಿತೀಯಂ ಜಾಗ್ರದ್ವತ್ಪಶ್ಯತ್ಯಾತ್ಮಾ ಸುಷುಪ್ತಗಃ ।।  ೧೬೦೪ ।।  </div>
				<div class="verse">ದ್ವತೀಯಂ ನೇಕ್ಷತೇ ಕಸ್ಮಾದಿತ್ಯತ್ರೈವಾಭಿಧೀಯತೇ ।। <br />ಹೇತುರ್ನ ತು ತದಸ್ತೀತಿ ಪಶ್ಯೇದ್ಯದ್ವಸ್ತು ಬೋಧವತ್ ।।  ೧೬೦೫ ।।  </div>
				<div class="verse">ವಿಶೇಷದೃಷ್ಟ್ಯಭಿವ್ಯಕ್ತಿರ್ಯದಾಶ್ರಿತ್ಯ ಪ್ರಸಿಧ್ಯತಿ ।।  <br />ನ ತದಸ್ತಿ ಯತಸ್ತಸ್ಮಾತ್ಪಸ್ಯನ್ನಪಿ ನ ಪಶ್ಯತಿ ।।  ೧೬೦೬ ।।  </div>
				<div class="verse">ಇತಿ ವ್ಯಾಖ್ಯಾ ನ ಸಾಧ್ವೀಯಂ ದ್ರಷ್ಟವ್ಯಾಸಂಭವೇ ಯತಃ ।। <br />ನ ಪ್ರಾತ್ಯಕ್ಷ್ಯಂ ದ್ರಷ್ಟೃದೃಷ್ಟ್ಯೋಃ ಸ್ಯಾತ್ಸುಷುಪ್ತಪ್ರಸಿದ್ಧಿವತ್ ।।  ೧೬೦೭ ।।  </div>
				<div class="verse">ತಮಸ್ಯವಸ್ಥಿತೋಽಪಶ್ಯಞ್ಜ್ಞಾತೃಜ್ಞಾನತಮಾಂಸಿಹಿ ।। <br />ಪ್ರಪದ್ಯತೇ ವಿವೇಕೇನ ಯಥಾ ಕುಮ್ಯಾದಿವೀಕ್ಷಣೇ ।।  ೧೬೦೮ ।।  </div>
				<div class="verse">ನ ಪ್ರಾಜ್ಞೇ ತು ತತೋಽಯುಕ್ತಂ ದೃಶ್ಯಮಾತ್ರನಿಷೇಧನಮ್ ।। <br />ಗ್ರಾಹಕಗ್ರಹಣಗ್ರಾಹ್ಯಭಾವಾಭಾವಾದ್ಯಪಹ್ನುತೇಃ ।।  ೧೬೦೯ ।।  </div>
				<div class="verse">ನನು ಚಾಸ್ತ್ಯೇವ ತದ್ದೃಶ್ಯಂ ಸಮಸ್ತವ್ಯಸ್ತರೂಪತಃ ।। <br />ಯಥೋಕ್ತವಸ್ತುನೋ ಮೈವಂ ತಸ್ಯಾನತ್ಯನ್ತಭೇದತಃ ।।  ೧೬೧೦ ।।  </div>
				<div class="verse">ಬಾಢಮಸ್ತ್ವೇ ತದೃಶ್ಯಂ ನ ತ್ವತ್ಯನ್ತವಿಭಾಗವತ್ ।। <br />ಸ್ಯಾದ್ವಿಭಕ್ತಂ ತದನ್ಯಚ್ಚೇತ್ಪಶ್ಯೇದೇವ ಪ್ರಬೋಧವತ್ ।।  ೧೬೧೧ ।।  </div>
				<div class="verse">ನಾತ್ಯನ್ತಮೇವ ಸರ್ವತ್ರ ವಿಭಾಗೋಽಯಂ ಸಮೀಕ್ಷ್ಯತೇ ।। <br />ವಿಶೇಷಣಮತೋಽನ್ಯಾಯ್ಯಮತ್ಯನ್ತಮಿತಿ ಭಣ್ಯತೇ ।।  ೧೬೧೨ ।।  </div>
				<div class="verse">ವಿಭಕ್ತಮವಿಭಕ್ತಂ ವಾ ವಸ್ತು ವಸ್ತ್ವನ್ತರಾಶ್ರಯಾತ್ ।।  <br />ಸರ್ವೈಕತ್ವೇ ವಿಭಾಗೋ ವಾಽವಿಭಾಗೋ ವಾ ನ ಯುಜ್ಯತೇ ।।  ೧೬೧೩ ।।  </div>
				<div class="verse">ಯದ್ಧಿ ಯಸ್ಮಾದ್ವಿಭಕ್ತಂ ಸ್ಯಾತ್ತದೇವ ಸ್ಯಾತ್ತತಃ ಕಥಮ್ ।। <br />ಅವಿಭಕ್ತಂ ವಿರುದ್ಧತ್ವಾತ್ತಸ್ಮಾದುಕ್ತಮಶೋಭನಮ್ ।।  ೧೬೧೪ ।।  </div>
				<div class="verse">ಅಪಹ್ನುತಿರ್ವಿಭಾಗಸ್ಯ ಹ್ಯವಿಭಕ್ತಗಿರೋಚ್ಯತೇ ।।  <br />ವಿಭಾಗಾನ್ನಾಪರಂ ವಸ್ತು ಹ್ಯವಿಭಕ್ತಗಿರಾ ತತಃ ।।  ೧೬೧೫ ।।  </div>
				<div class="verse">ಅನ್ಯದ್ವಿಭಕ್ತಮಿತಿ ಚ ತಥಾ ದ್ರಷ್ಟವ್ಯಮಿತ್ಯಪಿ ।। <br />ಸಾಮರ್ಥ್ಯಾದೇಕ ಏವಾರ್ಥೋ ಭೂಯೋ ಭೂಯೋಽಭಿಧೀಯತೇ ।।  ೧೬೧೬ ।।  </div>
				<div class="verse">ಅಸ್ಮತ್ಪಕ್ಷೇ ತು ದೋಷೋಽತ್ರ ಮನಾಗಪಿ ನ ವಿದ್ಯತೇ ।। <br />ದ್ರಷ್ಟವ್ಯೋ ದೃಷ್ಟಿಯೋಗ್ಯೋಽರ್ಥೋ ಹ್ಯನ್ಯೋಽನನ್ಯಶ್ಚ ಯುಜ್ಯತೇ ।।  ೧೬೧೭ ।।  </div>
				<div class="verse">ಪರಮಾರ್ಥಾತ್ಮನಸ್ತದ್ವತ್ಕಲ್ಪಿತಾಜ್ಞಾನಲಕ್ಷಣಃ ।।  <br />ಅವಿಭಕ್ತೋಽಪಿ ಚಾನ್ಯಃ ಸ್ಯಾದ್ವೈಲಕ್ಷಣ್ಯಾತ್ಪರಸ್ಪರಮ್ ।।  ೧೬೧೮ ।।  </div>
				<div class="verse">ಧರ್ಮಾದೀನಾಂ ವಿಭಕ್ತತ್ವಮವಿಭಕ್ತೇಽಪಿ ಧರ್ಮಿಣಿ ।। <br />ಏವಂ ನ ಪುನರುಕ್ತತ್ವಂ ದ್ರಷ್ಟವ್ಯಾದೇಃ ಪ್ರಸಜ್ಯತೇ ।।  ೧೬೧೯ ।।  </div>
				<div class="verse">ಸಾಕ್ಷ್ಯಾರ್ಥೋ ದೃಷ್ಟಿಯೋಗ್ಯಃ ಸ್ಯಾದನ್ಯೋ ಮಾತ್ರಾದಿರಾತ್ಮನಃ ।। <br />ದ್ರಷ್ಟೃದರ್ಶನದೃಶ್ಯಾರ್ಥಾ ವಿಭಕ್ತಾಃ ಸ್ಯುಃ ಪರಸ್ಪರಮ್ ।।  ೧೬೨೦ ।।  </div>
				<div class="verse">ದ್ವೈತಾದ್ವೈತಾತ್ಮಕತ್ವಂ ಚ ಪ್ರವಾಣಾನ್ನೋಪಪದ್ಯತೇ ।। <br />ಯಥೇಹ ವಸ್ತುನಃ ಸಾಕ್ಷಾತ್ತಥಾ ಪೂರ್ವಮವಾದಿಷಮ್ ।।  ೧೬೨೧ ।।  </div>
				<div class="verse">ಪೂರ್ವವಾಕ್ಯೇ ಯಥಾ ವ್ಯಾಖ್ಯಾ ಕೃತಾ ಕೃತ್ಸ್ನಾ ತಥೈವ ಸಾ ।। <br />ಉತ್ತರೇಷ್ವಪಿ ವಾಕ್ಯೇಷು ಕರ್ತವ್ಯಾ ಪಣ್ಡಿತೈರತಃ ।।  ೧೬೨೨ ।।  </div>
				<div class="verse">ದರ್ಶನಾದಿಕ್ರಿಯಾಣಾಂ ಯದಸ್ತಿತ್ವಂ ತನ್ನ ವಾಸ್ತವಮ್ ।। <br />ಸದಸತ್ತ್ವಾದಿಸಂಭೇದಶೂನ್ಯತ್ವಾದಾತ್ಯವಸ್ತುನಃ ।।  ೧೬೨೩ ।।  </div>
				<div class="verse">ವಿದಿತಾದನ್ಯದೇವೈತತ್ತಥೈವಾವಿದಿತಾದಧಿ ।। <br />ಬ್ರಹ್ಮಾತ್ಮವಸ್ತ್ವಿತಿ ಜ್ಞೇಯಮಿತಿ ಶ್ರೌತಂ ವಚಃ ಸ್ಫುಟಮ್ ।।  ೧೬೨೪ ।।  </div>
				<div class="verse">ದ್ರಷ್ಟುರಿತಿ ತೃಜನ್ತೇನ ಕರ್ತೃತ್ವಮಭಿಧೀಯತೇ ।। <br />ದ್ರಷ್ಟಾ ಕಸ್ಯೇತ್ಯಪೇಕ್ಷಾಯಾಂ ದೃಷ್ಟೇರಿತ್ಯಭಿಧೀಯತೇ ।।  ೧೬೨೫ ।।  </div>
				<div class="verse">ದೃಷ್ಟಿರಿತ್ಯಪಿ ಭಾವಃ ಸ್ಯಾತ್ಸಮಾಪ್ತಿರ್ಯಾ ಕ್ರಿಯಾತ್ಮನಃ ।। <br />ಫಲಾಶ್ರಿತೋಽಸೌೈ ಭಾವೋಽತ್ರ ದೃಷ್ಟಿಶಬ್ದೇನ ಭಣ್ಯತೇ ।।  ೧೬೨೬ ।।  </div>
				<div class="verse">ಫಲಂ ಪ್ರಕಾಶನಂ ಜ್ಞಾನಂ ತತ್ಕರ್ತೃತ್ವಂ ಚ ವಸ್ತುನಃ ।। <br />ಪ್ರತ್ಯೇಕಮುಚ್ಯತೇಽತ್ರೈತದ್ವಾಕ್ಯೇಪ್ವೇತೇಷು ವಸ್ತುನಃ ।।  ೧೬೨೭ ।।  </div>
				<div class="verse">ಇಹ ಯದ್ದೂಷಣಂ ವಾಚ್ಯಂ ತದುಕ್ತಮಿತಿ ನೋಚ್ಯತೇ ।। <br />ಕಾರಕಾದೇರಸದ್ಭಾವಾತ್ಸುಷುಪ್ತೇ ಪರಮಾರ್ಥತಃ ।।  ೧೬೨೮ ।।  </div>
				<div class="verse">ಕಾರಕಾದಿವಿಧರ್ಮಾಽಪಿ ಪ್ರತ್ಯಗಜ್ಞಾನಹೇತುಜೈಃ ।। <br />ಗ್ರಾಹಕಗ್ರಹಣಗ್ರಾಹ್ಯರೂಪೈರಾತ್ಮೇಕ್ಷ್ಯತೇ ತಥಾ ।।  ೧೬೨೯ ।।  </div>
				<div class="verse">ಕರ್ತೃಕಾರ್ಯಾವಭಾಸಿತ್ವಾತ್ಕರ್ತೃಕಾರ್ಯದಿಸಾಕ್ಷ್ಯಯಮ್ ।। <br />ಕರ್ತೃಕಾರ್ಯಾದಿವದ್ಭಾತಿ ಕೂಟಸ್ಥೋಽಪ್ಯಾತ್ಮಮೋಹತಃ ।।  ೧೬೩೦ ।।  </div>
				<div class="verse">ಏಕೈವೇಯಮತೋ ದೃಷ್ಟಿರ್ಜನ್ಮಹಾನಾದಿವರ್ಜಿತಾ ।। <br />ಬಹುತ್ವಜನ್ಮನಾಶಾದಿ ಯಾತ್ಯವಿದ್ಯೋತ್ಥಸಂಗತೇಃ ।।  ೧೬೩೧ ।।  </div>
				<div class="verse">ಯನ್ನ ರಸಯತೀತ್ಯತ್ರ ವಿಜಾನನ್ವಾ ಇತೀರ್ಯತೇ ।। <br />ವಿರೂಪಂ ಪ್ರಸ್ತುತಾದ್ರೂಪಾದನ್ಯಾಯ್ಯಂ ಭಣ್ಯತೇ ಕುತಃ ।।  ೧೬೩೨ ।।  </div>
				<div class="verse">ನೈಷ ದೋಷೋಽತ್ರ ವಿಜ್ಞಪ್ತಿಮಾತ್ರರೂಪೇ ಪರಾತ್ಮನಿ ।। <br />ದೃಷ್ಟ್ಯಾದಿಶಕ್ತಿಭೇದೋಽಯಂ ಮಾ ಪ್ರಸಾಙ್ಕ್ಷೀದಿತೀರ್ಯತೇ ।।  ೧೬೩೩ ।।  </div>
				<div class="verse">ಯತ ಏವಮತೋ ಜ್ಞಪ್ತಿಮಾತ್ರಮೇವಾಭಿಧೀಯತೇ ।।  <br />ದೃಷ್ಟ್ಯಾದಿಶಬ್ದೌಸ್ತಸ್ಮಾಚ್ಚ ಸಲಿಲಾದಿವಚೋಽರ್ಥವತ್ ।।  ೧೬೩೪ ।।  </div>
				<div class="verse">ಬಾಹ್ಯದೃಷ್ಟ್ಯಾದ್ಯುಪಾಧಿಸ್ಥಾ ಪ್ರತ್ಯಗಾತ್ಮೈಕಲಕ್ಷಣಾ ।। <br />ದೃಷ್ಟಿರ್ದೃಷ್ಟ್ಯಾದಿವಾಚ್ಯೇಹ ವಿನಾಶಾದಿನಿಷೇಧತಃ ।।  ೧೬೩೫ ।।  </div>
				<div class="verse">ಅನ್ತರ್ಭಾವೇಽಪಿ ದೃಷ್ಟ್ಯಾದೌ ಮತಿವಿಜ್ಞಾನಯೋರಿಹ ।। <br />ಸ್ವಾತತ್ರ್ಯೋಣಾಪಿ ತದ್ವೃತ್ತೇಃ ಸಿದ್ಧೇರ್ಭೂಯಃ ಪೃಥಗ್ಗ್ರದೃಃ ।।  ೧೬೩೬ ।।  </div>
				<div class="verse">ದಹನೌಷ್ಣ್ಯಾದಿವದ್ವಹ್ನೇರ್ವಿಭಿನ್ನಾಃ ಸ್ಯುಃ ಪರಸ್ಪರಮ್ ।। <br />ದ್ರುಷ್ಟುರ್ದೃಷ್ಟ್ಯಾದಯೋ ಧರ್ಮಾ ಭಿನ್ನಾಭಿನ್ನಾತ್ಮನಾ ಸ್ಥಿತಾಃ ।।  ೧೬೬೭ ।।  </div>
				<div class="verse">ಉತೈಕಸ್ಯೈವ ಧರ್ಮಸ್ಯ ತದಬೋಧೋತ್ಥಭೇದತಃ ।। <br />ಭೇದೋಽಯಂ ಲಕ್ಷ್ಯತೇ ಮೋಹಾದ್ರವೇಃ ಸ್ವೋತ್ಥೈರ್ಜಲೈರಿವ ।।  ೧೬೩೮ ।।  </div>
				<div class="verse">ಇಹ ವ್ಯಾಚಕ್ಷತೇ ಕೇಚಿನ್ನಾನಾತ್ವೈಕತ್ವಾರೂಪತಾ ।। <br />ಸ್ವತ ಏವಾಽಽತ್ಮನೋ ಗ್ರಾಹ್ಯಾ ಚೈತನ್ಯಮಿವ ಸರ್ವದಾ ।।  ೧೬೩೯ ।।  </div>
				<div class="verse">ಭೇದಾಭೇದಾತ್ಮಕಂ ಸರ್ವಂ ವಸ್ತು ದೃಷ್ಟಂ ಯತಸ್ತತಃ ।।  <br />ಪರಪಕ್ಷೇ ನ ದೃಷ್ಟಾನ್ತಃ ಕಶ್ಚಿದಪ್ಯುಪಲಭ್ಯತೇ ।।  ೧೬೪೦ ।।  </div>
				<div class="verse">ಏಕೈವ ಗೋತಾ ಗೋಪಿಣ್ಡೇ ಸಾಸ್ನಾದ್ಯರ್ಥಾನುಸಾರಿಣೀ ।। <br />ಸಾಸ್ನಾದಯೋ ಮಿಥೋ ಭಿನ್ನಾ ನ ಚಾನ್ಯೋನ್ಯವಿರೋಧಿನಃ ।।  ೧೬೪೧ ।।  </div>
				<div class="verse">ನ ಚ ಸಾಮಾನ್ಯಬುದ್ಧ್ಯೇಹ ಭೇದಬುದ್ಧಿರ್ನಿವರ್ತತೇ ।। <br />ನಾಪಿ ಸಾಮಾನ್ಯಧೀಬಾಧೋ ವಿಶೇಷೋತ್ಥಧಿಯೇಷ್ಯತೇ ।।  ೧೬೪೨ ।।  </div>
				<div class="verse">ಸ್ಥೂಲೇಷು ಯದ್ವತ್ಸಾಮಾನ್ಯವಿಶೇಷಾತ್ಮಕತಾ ತಥಾ ।। <br />ಸಂಭಾವನೀಯಾ ನಿಃಶೇಷಸೂಕ್ಷ್ಮವಸ್ತುಷ್ವಪೀದೃಶೀ ।।  ೧೬೪೩ ।।  </div>
				<div class="verse">ನಾನಾತ್ವೈಕತ್ವವತ್ಸ್ಥೂಲಂ ದೃಷ್ಟಂ ವಸ್ತು ಯಥಾ ತಥಾ ।।  <br />ಆತ್ಮಾದ್ಯತೀನ್ದ್ರಿಯಂ ವಸ್ತು ವಸ್ತುತ್ವದಿತಿ ಗಮ್ಯತಾಮ್ ।।  ೧೬೪೪ ।।  </div>
				<div class="verse">ಇತ್ಯೇವಂ ಪಣ್ಡಿತಂಮನ್ಯಾ ಅನುಮಾನಬಲಾದಿಹ  ।। <br />ಭಿನ್ನಾಭಿನ್ನಾತ್ಮಕಂ ವಸ್ತು ಸ್ಥಾಪಯನ್ತ್ಯವಿಶೇಷತಃ ।।  ೧೬೪೫ ।।  </div>
				<div class="verse">ಇತ್ಯುಕ್ತಪರಿಫಲ್ಗುತ್ವಪ್ರಬೋಧಾಯಾಭಿಧೀಯತೇ ।। <br />ನ್ಯಾಯಃ ಶ್ರೇಯೋರ್ಥಿನಾ ಮಾ ಭೂದ್ಭಾನ್ತಿರ್ವೇದಾನ್ತವಸ್ತುನಿ ।।  ೧೬೪೬ ।।  </div>
				<div class="verse">ಭೇದಗ್ರಾಹಿ ನ ನೋ ಮಾನಂ ಕೃತ್ಸ್ನೇಽಪಿ ಜಗತೀಕ್ಷ್ಯತೇ ।।  <br />ವಸ್ತುಸ್ವರೂಪಮುಜ್ಝಿತ್ವಾ ಮೇಯಂ ನಾಸ್ತ್ಯಪರಂ ಮಿತೇಃ ।।  ೧೬೪೭ ।।  </div>
				<div class="verse">ನ ಚ ಸ್ವರೂಪೇ ಭೇದೋಽಸ್ತಿ ಕಸ್ಯಚಿದ್ವಸ್ತುನ ಕಚಿತ್ ।। <br />ಸ್ವರೂಪಾಚ್ಚಾನ್ಯತೋ ಭೇದಃ ಪ್ರಮಾಣಾಭಾಸಗೋಚರಃ ।।  ೧೬೪೮ ।।  </div>
				<div class="verse">ಅಸಾಧಾರಣರೂಪೇಣ ವ್ಯಾವರ್ತನ್ತೇ ಪರಸ್ಪರಮ್ ।। <br />ಯಥಾ ವಿಶೇಷಾಃ ಸಾಮಾನ್ಯಂ ತಥಾ ವ್ಯಾವರ್ತತೇ ತತಃ ।।  ೧೬೪೯ ।।  </div>
				<div class="verse">ತೇಽಪಿ ಸಾಮಾನ್ಯಮಾತ್ರಂ ಚೇದ್ವಿಶೇಷಾ ಭವತೋ ಮತಾಃ ।। <br />ವಿಶೇಷವಿರಹಾತ್ತರ್ಹಿ ಸಾಮಾನ್ಯಮಪಿ ದುಃಸ್ಥಿತಮ್ ।।  ೧೬೫೦ ।।  </div>
				<div class="verse">ಭಿನ್ನಂ ವಾ ಸ್ಯಾನ್ನ ವಾ ಭಿನ್ನಂ ಸಾಮಾನ್ಯಂ ಚೇದ್ವಿಶೇಷತಃ ।।  <br />ಭೇದೇ ವಿಶೇಷ ಏವ ಸ್ಯಾತ್ಸಾಮಾನ್ಯಂ ಖಣ್ಡಮುಣ್ಡವತ್ ।।  ೧೬೫೧ ।।  </div>
				<div class="verse">ಭೇದಭೇದವತೋರ್ಭಿತ್ತಾವನವಸ್ಥಾ ಪ್ರಸಜ್ಯತೇ ।।  <br />ಧರ್ಮಧರ್ಮ್ಯಪ್ರಸಿದ್ಧಿಶ್ಚ ತದಭೇದೇಽಪಿ ಸಜ್ಯತೇ ।।  ೧೬೫೨ ।। </div>
				<div class="verse">ಆತ್ಮೈವ ಚೇದ್ವಿಶೇಷಾಃ ಸ್ಯುರ್ಧರ್ಮಿಣೋ ಧರ್ಮಲಕ್ಷಣಾಃ ।।  <br />ವ್ಯತಿರೇಕೋ ನ ಸಂಸಿಧ್ಯೇದಾತ್ಮತ್ವಂ ಸ್ಯಾತ್ತದಾಽಽತ್ಮನಃ ।।  ೧೬೫೩ ।।  </div>
				<div class="verse">ಸ್ವಯಂರೂಪತ್ವತೋ ನಾಽಽತ್ಮಾ ಹ್ಯಾತ್ಮನೋ ವ್ಯತಿರಿಚ್ಯತೇ ।। <br />ಅನಾತ್ಮಾಭಿಜನಾ ಹ್ಯೇಷಾ ವ್ಯಾವೃತ್ತಿರ್ಯಾಽಽತ್ಮನೋ ಭವೇತ್ ।।  ೧೬೫೪ ।।  </div>
				<div class="verse">ನ ಚ ಧರ್ಮ್ಯನ್ತರಾಸತ್ತ್ವೇ ಪ್ರತ್ಯಗಾತ್ಮಾತಿರೇಕಿಣಃ ।।  <br />ಧರ್ಮಾ ಲಭನ್ತ ಆತ್ಮಾನಂ ಪಾರತನ್ತ್ರ್ಯಾತ್ಮಕತ್ವತಃ ।।  ೧೬೫೫ ।।  </div>
				<div class="verse">ಧರ್ಮ್ಯನ್ತರಸ್ಯ ಚಾಸ್ತಿತ್ವೇ ಪ್ರತಿಜ್ಞಾರ್ಥೋ ನ ಸಿಧ್ಯತಿ ।। <br />ಸಮಸ್ತವ್ಯಸ್ತಾತಾರೂಪ ಆತ್ಮೈವೈಕ ಇತೀರಿತಃ ।।  ೧೬೫೬ ।।  </div>
				<div class="verse">ವ್ಯಸ್ತಾ ಅಪಿ ತದಾತ್ಮಾನೋ ಧರ್ಮಾಃ ಸ್ಯುಶ್ಚೇತ್ಸಮಸ್ತವತ್ ।। <br />ವಿಶೇಷ ಉಚ್ಯತಾಂ ಕೋಽತ್ರ ಸಮಸ್ತವ್ಯಸ್ತರೂಪಯೋಃ ।।  ೧೬೫೭ ।।  </div>
				<div class="verse">ಧರ್ಮ್ಯನ್ತರಾಶ್ರಿತೈರ್ಧರ್ಮೈರ್ನಾನ್ಯೋ ಧರ್ಮೀ ವಿಶೇಷ್ಯತೇ ।। <br />ಧರ್ಮಿಧರ್ಮತ್ವರೂಪಸ್ಯ ಸಂಬನ್ಧಸ್ಯಾಸಮನ್ವಯಾತ್ ।।  ೧೬೫೮ ।।  </div>
				<div class="verse">ನೇತಿ ನೇತ್ಯಾದಿವಾಕ್ಯಾನಾಂ ನೈರರ್ಥಕ್ಯಂ ಚ ಸಜ್ಯತೇ ।। <br />ಸಮಾಸ್ತವ್ಯಸ್ತರೂಪತ್ವಂ ಯದಿ ಸ್ಯಾದ್ಬ್ರಹ್ಮಣಃ ಶ್ರುತೇಃ ।।  ೧೬೫೯ ।।  </div>
				<div class="verse">ವ್ಯುತ್ಥಾಪ್ಯ ಬ್ರಹ್ಮಣೋ ದ್ವೈತಂ ತದನೂದ್ಯ ಶ್ರುತಿಃ ಪುನಃ ।। <br />ಆತ್ಮೈವೇತ್ಯಬ್ರವೀತ್ಸಾಕ್ಷಾತ್ಕುತೋ ಭೇದಸ್ಯ ಸಂಭವಃ ।।  ೧೬೬೦ ।।  </div>
				<div class="verse">ವ್ಯಾವರ್ತತೇಽಸ್ವರೂಪಂ ಚೇತ್ಸ್ವರೂಪಾದ್ವಸ್ತು ಮಾನತಃ ।। <br />ಅನವಾಪ್ತಸ್ವರೂಪಂ ಸದ್ವಸ್ತು ಸ್ಯಾಚ್ಛಶಶೃಙ್ಗವತ್ ।।  ೧೬೬೧ ।।  </div>
				<div class="verse">ಮಾನಂ ವಿಧಿಮುಖಂ ಮುಕ್ತ್ವಾ ನ ವ್ಯಾವೃತ್ತ್ಯೇಕವರ್ತ್ಮನಾ ।। <br />ಲಭತೇ ಮೇಯಸಂಬನ್ಧಂ ತತ್ಸದ್ವಸ್ತೂಪಲಮ್ಭತಃ ।।  ೧೬೬೨ ।।  </div>
				<div class="verse">ಅಘಟಾದಿವ್ಯುದಾಸೇನ ನ ಘಟಾದ್ಯರ್ಥಸಂಗತಿಃ ।। <br />ಮಿತೇರನೇವಂಧರ್ಮತ್ವಾನ್ನಾಭಾವೇ ವ್ಯಾಪೃತಿರ್ಮಿತೇಃ ।।  ೧೬೬೩ ।।  </div>
				<div class="verse">ಅಪ್ರಸಿದ್ಧಘಟಾದ್ಯರ್ಥೋಽಘಟಾದ್ಯರ್ಥಾಪನೋದನಮ್ ।। <br />ಮಾನೇನೇಹ ಕಥಂ ಕುರ್ಯಾದನ್ಯೋನ್ಯಾಶ್ರಯಕಾರಣಾತ್ ।।  ೧೬೬೪ ।।  </div>
				<div class="verse">ಘಟಬೋಧಪ್ರಯುಕ್ತೇಯಮಘಟಸ್ಯ ಹ್ಯಪಾಕ್ರಿಯಾ ।।  <br />ಅಘಟಾರ್ಥವ್ಯುದಾಸಾಚ್ಚ ಘಟಾರ್ಥಸ್ಯಾವಬೋಧನಮ್  ।।  ೧೬೬೫ ।।  </div>
				<div class="verse">ಘಟವಚ್ಚಾಘಟಸ್ಯಾಪಿ ತದನ್ಯಾಪಾಕ್ರಿಯಾಂ ವಿನಾ ।। <br />ನೈವಾಧಿಗತಿರಿತ್ಯೇವಮನವಸ್ಥಾ ಪ್ರಸಜ್ಯತೇ ।।  ೧೬೬೬ ।। </div>
				<div class="verse">ಮಾತೃಮಾನಾಪ್ರಸಿದ್ಧಿಶ್ಚ ತದನ್ಯಾಪೋಹನಾದೃತೇ ।। <br />ತಾಭ್ಯಾಂ ವಿನಾ ಪ್ರಮೇಯೋಽರ್ಥೋ ನಿತರಾಂ ನ ಪ್ರಸಿಧ್ಯತಿ ।।  ೧೬೬೭ ।।  </div>
				<div class="verse">ಪೃಥಕ್ತ್ವಂ ಚಾಪೃಥಕ್ತ್ವಂ ಚ ಗುಣೋ ಯೇಷಾಂ ಚ ವಾದಿನಾಮ್ ।।  <br />ತತ್ಪ್ರಕ್ರಿಯಾನುಸಾರೇಣಾಪ್ಯತ್ರ ನೈವಾಸ್ತಿ ಭೇದಧೀಃ ।।  ೧೬೬೮ ।।  </div>
				<div class="verse">ಪೃಥಗ್ಗುಣಸ್ತತೋಽನ್ಯಭ್ಯಃ ಪೃಥಕ್ತ್ವೇ ವಾ ಪೃಥಗ್ಗುಣಾತ್ ।।  <br />ಅಪೃಥಗ್ವಾ ಮಿಥಸ್ತೇ ಸ್ಯುರ್ನ ತಥಾಽಪಿ ಭಿದೇಕ್ಷ್ಯತೇ ।।  ೧೬೬೯ ।।  </div>
				<div class="verse">ಅಪೃಥಕ್ತ್ವಾಗುಣದ್ರವ್ಯಂ ಪಥಕ್ತ್ವಂ ಸಂಶ್ರಯೇತ್ಕಥಮ್ ।।  <br />ಪರಸ್ಪರವಿರೋಧಿತ್ವಾಚ್ಛೈತ್ಯಂ ಯದ್ವದವಿಭಾವಸುಮ್ ।।  ೧೬೭೦ ।।  </div>
				<div class="verse">ಪಾರತನ್ತ್ರ್ಯಸ್ವಭಾವಾಚ್ಚ ನ ಚಾಪ್ರಾಪ್ತಸಮಾಶ್ರಯಃ ।। <br />ಗುಣತ್ವಂ ಲಭತೇ ಲೋಕೇ ಗುಣಃ ಕಶ್ಚಿದ್ಗುಣೀ ಯಥಾ ।।  ೧೬೭೧ ।।  </div>
				<div class="verse">ಅಸಂಭಿತ್ತಿಃ ಪೃಥಕ್ತ್ವಸ್ಯ ತತೋಽನ್ಯಭ್ಯಃ ಪ್ರಸಜ್ಯತೇ ।।  <br />ಪೃಥಕ್ತ್ವಸ್ಯ ನ ಚೇದನ್ಯತ್ಪೃಥಕ್ತ್ವಾನ್ತರಮಿಷ್ಯತೇ ।।  ೧೬೭೨ ।।  </div>
				<div class="verse">ಅನ್ಯಾಪೇಕ್ಷಂ ಪೃಥಕ್ತ್ವಂ ಚ ಸ್ವಯಮೇವಾಪೃಥಗ್ಘಟಃ ।। <br />ಬಲೀಯಾನನ್ತರಙ್ಗತ್ವಾದ್ವಹಿರಙ್ಗಂ ಪ್ರಬಾಧತೇ ।।  ೧೬೭೩ ।।  </div>
				<div class="verse">ಪೃಥಗ್ಗುಣಾಚ್ಚ ವ್ಯುತ್ಥಾಪ್ಯ ದ್ರವ್ಯಾದೇಃ ಕಿಂ ಸ್ವಲಕ್ಷ್ಣಮ್ ।।  <br />ಸ್ವತೋಽಪೃಥಕತ್ವಾತ್ಸರ್ವಸ್ಯ ಪೃಥಕ್ತ್ವಮಪಿ ದುರ್ಲಭಮ್ ।।  ೧೬೭೪ ।।  </div>
				<div class="verse">ಅಥಾನುಭವತೋಽಸ್ತೀತಿ ಪೃಥಕ್ತ್ವಂ ಭವತೋ ಮತಮ್ ।। <br />ಮೈವಂ ಮಿಥ್ಯಾನುಭೂತಿತ್ವಾಚ್ಛುಕ್ತಿಕಾರಜತಾದಿವತ್ ।।  ೧೬೭೫ ।।  </div>
				<div class="verse">ನೈಕಾನುಭೂತಿಬಲತೋ ವಸ್ತುನೋ ಲಭ್ಯತೇ ಭಿದಾ ।। <br />ಭಿನ್ನಾನುಭೂತಿತೋ ನಾಪಿ ಮಿಥಸ್ತಾಸಾಮಸಂಗತೇಃ ।।  ೧೬೭೬ ।।  </div>
				<div class="verse">ಏಕಸ್ಯಾಮನುಭೂತೌ ಚೇದ್ಭೇದೋ ನಾಽಽತ್ಮನ ಇಷ್ಯತೇ ।। <br />ಮೃಷಾ ತತ್ರೈವ ಸ ಮಿಥೋ ವ್ಯಭಿಚಾರಾದಧ್ರುವಂ ಭವೇತ್ ।।  ೧೬೭೭ ।।  </div>
				<div class="verse">ನಾನುಭೂತಿಃ ಪ್ರತೀಚೀಯಮಭೇದಾದ್ಭೇದಮೀಕ್ಷತೇ ।। <br />ಸ್ವರೂಪಾವ್ಯತಿರೇಕಾಚ್ಚ ನಾಪಿ ಚಾನಾತ್ಮನೀಕ್ಷತೇ ।।  ೧೬೭೮ ।।  </div>
				<div class="verse">ನ ಚೈಕಬುದ್ಧಿಬಾಧೇನ ದ್ವ್ಯಾದಿಧೀರುಪಜಾಯತೇ ।। <br />ತತ್ಕಾರಣತ್ವಾತ್ತದ್ರುದ್ಧೇರ್ಮೃತ್ಸ್ನೇವ ಘಟಜನ್ಮನಃ ।।  ೧೬೭೯ ।।  </div>
				<div class="verse">ದ್ವಿತ್ರ್ಯಾದಿಬುದ್ಧಿರೇಕಸ್ಮಿನ್ಮಿತ್ಯಾಽತದ್ರೂಪವಸ್ತುನಃ ।। <br />ಸಮೂಹಸ್ಯೋಭಯತ್ವೇಽಪಿ ಸ್ಮೃತೇರಪ್ಯಪ್ರಮಾಣತಃ ।।  ೧೬೮೦ ।।  </div>
				<div class="verse">ನ ಚೇತ್ಸಮೂಹೋ ವಸ್ತ್ವಸ್ತಿ ಏಕೈಕತ್ವಾತ್ಸಮೂಹಿನಾಮ್ ।। <br />ಸತ್ಯತ್ವೇಽಪಿ ತಥೈಕತ್ವಾನ್ನಾನೇಕತ್ವಂ ತಥಾಽಪಿ ಚ ।।  ೧೬೮೧ ।।  </div>
				<div class="verse">ಅದ್ವೈತವಿಷಯೈವೇಯಂ ದ್ವೌ ತ್ರಯಶ್ಚೇತಿ ಯಾ ಮತಿಃ ।।  <br />ಏಕತ್ವಾತ್ಸಮುದಾಯಸ್ಯ ನ ಪ್ರಮಾಽತೋ ಭಿದಾಂ ಪ್ರತಿ ।।  ೧೬೮೨ ।।  </div>
				<div class="verse">ಯದಿ ಪ್ರತ್ಯಕ್ಷಗಮ್ಯೋಽರ್ಥೋ ವ್ಯಾವೃತ್ತೇಸ್ತತ್ಪೃಥಕ್ತ್ವತಃ ।।  <br />ನ ಪ್ರತ್ಯಕ್ಷಾಭಿಸಂಬನ್ಧಃ ಕುಮ್ಭಪ್ರತ್ಯಕ್ಷತೋ ಭವೇತ್ ।।  ೧೬೮೩ ।।  </div>
				<div class="verse">ಪ್ರತ್ಯಕ್ಷಗಮ್ಯಧರ್ಮಶ್ಚೇದ್ವ್ಯಾವೃತ್ತಿರ್ಭವತೋಚ್ಯತೇ ।। <br />ಧರ್ಮಿಪ್ರತೀತಿರೇವ ಸ್ಯಾತ್ಸಾಽಪಿ ಚೇಹೈಕಕರ್ಮಿಕಾ ।।  ೧೬೮೪ ।।  </div>
				<div class="verse">ಧರ್ಮಿಬುದ್ಧೇರ್ನ ಧರ್ಮೇಷು ಬುದ್ಧಿಭೇದಃ ಪ್ರಜಾಯತೇ ।। <br />ದೇಶಕಾಲಾದ್ಯಭಿನ್ನತ್ವಾದೇಕಾತ್ಮತ್ವಾಚ್ಚ ಸಂವಿದಃ ।।  ೧೬೮೫ ।।  </div>
				<div class="verse">ಸತ್ತತ್ತ್ವಂ ಸರ್ವಭಾವಾನಾಂ ತತ್ರ ತಾವನ್ನ ಭೇದಧೀಃ ।। <br />ಭೇದಧೀವಿಷಯೋ ಯಶ್ಚ ತಸ್ಮಾತ್ಸದ್ಧೀರ್ನಿವರ್ತತೇ ।।  ೧೬೮೬ ।।  </div>
				<div class="verse">ಸತೈವ ಸರ್ವವಸ್ತೂನಿ ಬಿಭ್ರತ್ಯಾತ್ಮಾನಮಾತ್ಮನಾ ।। <br />ಕಲ್ಪಿತತ್ವಾದನೇಕತ್ವಾದ್ರಜ್ಜುಸರ್ಪದ್ವಿಚನ್ದ್ರವತ್ ।।  ೧೬೮೭ ।।  </div>
				<div class="verse">ಪ್ರಕೃತ್ಯರ್ಥಾತಿರೇಕೇಣ ಪ್ರತ್ಯಯಾರ್ಥೋ ನ ಗಮ್ಯತೇ ।। <br />ಸತ್ತತ್ಯತ್ರ ತತಃ ಸ್ವಾರ್ಥಸ್ತದ್ಧಿತೋಽತ್ರ ಭವನ್ಭವ್ತೇ ।।  ೧೬೮೮ ।।  </div>
				<div class="verse">ಸತಿ ವ್ಯಭಿಚರತ್ಯೇವ ತದನ್ಯದ್ವಸ್ತು ಮೋಹಜಮ್ ।। <br />ಸರ್ಪಾದಿವಸ್ತುವತ್ತಸ್ಮಾತ್ಸತ್ಸತ್ಯಮಿತರನ್ಮೃಷಾ ।।  ೧೬೮೯ ।।  </div>
				<div class="verse">ವ್ಯುತ್ಥಿತಾ ಹಿ ಸತೋ ಭೇದಾಃ ಪ್ರತ್ಯಕ್ಷಾಗಮಲಿಙ್ಗತಃ ।।  <br />ಅಭಾವಾತ್ಮಕತಾಂ ಪ್ರಾಪ್ತಾ ಗಮ್ಯನ್ತೇ ನೇಶ್ವರೈರಪಿ ।।  ೧೬೯೦ ।।  </div>
				<div class="verse">ಸದೇಕತ್ವಮಶೇಷೇಷು ವಸ್ತುಷ್ವವ್ಯಭಿಚಾರಿ ಹಿ ।।  <br />ವ್ಯಭಿಚಾರಿ ತತೋನ್ಯದ್ಯಾದ್ವಸ್ತ್ವತೋಽದ್ವೈತಮೇವ ಸತ್ ।।  ೧೬೯೧ ।।  </div>
				<div class="verse">ವ್ಯುತ್ಥಾಯ ನ ಸತೋ ಯಸ್ಮಾದ್ವಸ್ತು ಸಂಭಾವನಾಮಪಿ ।। <br />ಅಭಾವಮಪಿ ನಾಽಽಪ್ನೋತಿ ಕಾಽಽಸ್ಥಾ ಭೂತ್ಯೈ ವಿನಾಽಽತ್ಮನಾ ।।  ೧೬೯೨ ।।  </div>
				<div class="verse">ಸತ್ಸಿದ್ಧಿಮೇವ ಸಂಭಾವ್ಯ ಸಿದ್ಧಾಃ ಸ್ಮೇತ್ಯಭಿಮನ್ವತೇ ।। <br />ಸರ್ವೇ ಭಾವಾಃ ಸ್ರಜಾ ಯದ್ವದ್ಭೋಗೀ ಸಿದ್ಧಾಯತೇಽನ್ಯತಃ ।।  ೧೬೯೩ ।।  </div>
				<div class="verse">ಪ್ರತ್ಯಕ್ಷೇಣಾಪಿ ನಾಭಾವಃ ಕ್ವಚಿಜ್ಜಗಾತಿ ಮೀಯತೇ ।। <br />ತಸ್ಯ ಸದ್ವಸ್ತುಮೇಯತ್ವಾದಭಾವಸ್ಯಾಪ್ಯಸಂಭವಾತ್ ।।  ೧೬೯೪ ।।  </div>
				<div class="verse">ಕಾಮಂ ಘಟಾದ್ಯಾಭಾವೋಽಯಂ ಪ್ರತ್ಯಕ್ಷಾದವಸೀಯತಾಮ್ ।। <br />ಪ್ರತ್ಯಕ್ಷಾಭಾವಸಂಸಿದ್ಧೌ ಕಿಂ ಪ್ರಮಾಣಮಿತೀರ್ಯತಾಮ್ ।।  ೧೬೯೫ ।।  </div>
				<div class="verse">ಕಾರ್ಯರೂಪಾಭಿಧಾಭೇದಾದತೀತಾನಾಗತೇಷ್ವಿವ ।। <br />ಐಕಾತ್ಮ್ಯಂ ಸರ್ವಭಾವಾನಾಂ ಭಿನ್ನನಾಮಾದಿಮತ್ಸ್ವತಃ ।।  ೧೬೯೬ ।।  </div>
				<div class="verse">ಅಥ ಬ್ರವೀಷಿ ಭೇದೋಽತ್ರ ಸ್ಯಾದ್ದೂಯೋರ್ಧರ್ಮಧರ್ಮಿಣೋಃ ।। <br />ವ್ಯಾವೃತ್ತೇರ್ಧರ್ಮಧರ್ಮಿತ್ವಂ ನ ತಯೋರುಷ್ಣಶೀತವತ್ ।।  ೧೬೯೭ ।।  </div>
				<div class="verse">ನ ಭಾವಯೋರಸಂಭಿತ್ತೇರ್ಧರ್ಮಧರ್ಮಿತ್ವಮಿಷ್ಯತೇ ।। <br />ನಿತರಾಮಭಾವಯೋರ್ನ ಸ್ಯಾನ್ನ ವಿರುದ್ಧಾವಿರುದ್ಧಯೋಃ ।।  ೧೬೯೮ ।।  </div>
				<div class="verse">ನಿರ್ಭೇದಕಸ್ಯ ಕುಮ್ಭಸ್ಯ ಭೇದಃ ಕೇನೇತಿ ಭಣ್ಯತಾಮ್ ।। <br />ವಸ್ತ್ವಾತ್ಮನೈವ ಚೇತ್ತರ್ಹಿ ಮತ್ಪಕ್ಷಃ ಸಾಧ್ಯತೇ ತ್ವಯಾ ।।  ೧೬೯೯ ।।  </div>
				<div class="verse">ವಸ್ತುಸ್ವರೂಪಮುಜ್ಝಿತ್ವಾ ನಾನ್ಯತ್ರ ವ್ಯಾಪೃತಿರ್ಮಿತೇಃ ।। <br />ಅಸ್ತಿ ಯಸ್ಮಾದತೋಽದ್ವೈತಂ ವಸ್ತು ವಸ್ತುನಿ ಸರ್ವದಾ ।।  ೧೭೦೦ ।।  </div>
				<div class="verse">ವ್ಯಾವೃತ್ತಿರನುವೃತ್ತಿರ್ವಾ ಸರ್ವಸ್ಯೈವಾಸ್ಯ ವಸ್ತುನಃ ।। <br />ಅದ್ವೈತಪಕ್ಷೋ ಭವತಾ ಮದೀಯೋಽಯಂ ಪ್ರಸಾಧ್ಯತೇ ।।  ೧೭೦೧ ।।  </div>
				<div class="verse">ವ್ಯಾವೃತ್ತೋಽಯಮಿತಿ ಜ್ಞಾನಂ ಕಿಂ ಕುಮ್ಭೇ ಕಿಂ ತತೋಽನ್ಯತಃ ।।  <br />ಅವ್ಯಾವೃತ್ತಸ್ವರೂಪತ್ವಾತ್ಕುಮ್ಭೇ ತಾವನ್ನ ಧೀರಿಯಮ್ ।।  ೧೭೦೨ ।।  </div>
				<div class="verse">ನಾಪ್ಯಕುಮ್ಭವ್ಯುದಾಸೇನ ಕುಮ್ಭಸ್ಯ ಸ್ಯಾದ್ವಿಶೇಷಣಮ್ ।। <br />ನ ಹ್ಯಮ್ಭಸ್ಥೇನ ಶೈತ್ಯೇನ ಶಿಖಿನಃ ಸ್ಯಾದ್ವಿಶೇಷಣಮ್ ।।  ೧೭೦೩ ।।  </div>
				<div class="verse">ಅಸ್ಯಾಯಮಿತಿ ಷಷ್ಠ್ಯರ್ಥಃ ಪ್ರತ್ಯಕ್ಷಾದವಗಮ್ಯತೇ ।। <br />ಘಟಾಭಾವಃ ಪಟೇ ಕಿಂ ನ ಕುತೋ ವಾಽಸ್ತ ಘಟೇಽಸ್ತಿತಾ ।।  ೧೭೦೪ ।।  </div>
				<div class="verse">ಭಾವಾಭಾವೌ ಸತೋ ನ ಸ್ತಃ ಸತ್ತ್ವಾದೇವಾಸತಃ ಕುತಃ ।। <br />ನಾನಯೋರ್ಧರ್ಮಧರ್ಮಿತ್ವಂ ವಿರೋಧಾದಿತರೇತರಮ್ ।।  ೧೭೦೫ ।।  </div>
				<div class="verse">ಸರ್ವೇ ಭಾವಾಃ ಸ್ವಯಂ ಸನ್ತೋ ವ್ಯಾವೃತ್ತಿಃ ಕಿಂಸಮಾಶ್ರಯಾ ।। <br />ನಿರಾಕೃತಾ ಸ್ವಯಂ ಸದ್ಭಿರ್ಯಥಾ ವಿಯತಿ ಕೃಷ್ಣಿಮಾ ।।  ೧೭೦೬ ।।  </div>
				<div class="verse">ನಭೋವತ್ಸದಿದಂ ಸರ್ವಂ ತತ್ರ ಯತ್ತತ್ಸದಾತ್ಮನಾ ।। <br />ಸಾಧ್ಯತ್ವಂ ನಾನ್ಯಥಾ ದೃಷ್ಟಮಸತೋ ಯದಿ ವಾ ಸತಃ ।।  ೧೭೦೭ ।।  </div>
				<div class="verse">ವಸ್ತ್ವನ್ತರಾಚ್ಚೇದ್ವ್ಯಾವೃತ್ತಿರಿಷ್ಯತೇ ಹ್ಯನ್ಯವಸ್ತುನಃ ।। <br />ವಸ್ತುತ್ವಾತ್ಸಾನಸ್ತ್ವಭಾವಸ್ಯ ವಸ್ತು ನೋ ಚೇತ್ಕುತೋ ಭಿದಾ ।।  ೧೭೦೮ ।।  </div>
				<div class="verse">ಘಟೋ ಭಾವಾತ್ಮನಾಽಽಪ್ನೋತಿ ತ್ವತ್ಸಾಧ್ಯಂ ಚೇದಶೇಷತಃ ।।  <br />ಧಟೀಭೂತಮಿದಂ ಸರ್ವಂ ದ್ವೈತಂ ತೇ ಕಿಂಪ್ರಮಂ ಮತಮ್ ।।  ೧೭೦೯ ।।  </div>
				<div class="verse">ಬೋಧಕಂ ಯತ್ಪ್ರಮೇಯಸ್ಯ ತತ್ಪ್ರಮಾಣಮಿಹೇಷ್ಯತೇ ।। <br />ನ ಚ ಪ್ರಮಾಣನಾಸ್ತಿತ್ವಮೀದೃಕ್ತಸ್ಮಾನ್ನ ಯುಜ್ಯತೇ ।।  ೧೭೧೦ ।।  </div>
				<div class="verse">ಮೇಯಾಾಭಾವಃ ಪ್ರಮಾಣಾನಾಂ ಯದ್ಯಭಾವೇನ ಗಮ್ಯತೇ ।। <br />ಪ್ರಮಾಣಾನಾಮಭಾವಸ್ಯ ಗಮಕಃ ಕೋ ಭವಿಷ್ಯತಿ ।।  ೧೭೧೧ ।।  </div>
				<div class="verse">ಏಕಪ್ರತ್ಯಯನಿರ್ಗ್ರಾಹ್ಯಮೇಕಂ ವಸ್ತ್ವಿತಿ ಭಣ್ಯತೇ ।। <br />ಪ್ರತ್ಯಭಿಜ್ಞಾಬಲಾದ್ವಾಽಪಿ ನಾಭಾವೇಽಸ್ತ್ಯುಭಯಂ ಹಿ ತತ್ ।।  ೧೭೧೨ ।।  </div>
				<div class="verse">ದರ್ಶನಸ್ಪರ್ಶನಾಭ್ಯಾಂ ಸ್ಯಾದ್ಯಥೈಕಾರ್ಥಗ್ರಹಸ್ತಥಾ ।। <br />ಪ್ರತ್ಯಕ್ಷಾಭಾವಮಾನಾಭ್ಯಾಂ ನಾನುಭೂತಿರಿಹಾಸ್ತಿ ನಃ ।।  ೧೭೧೩ ।।  </div>
				<div class="verse">ನ ಪ್ರಮಾಣಂ ಪ್ರಮೇಯಂ ವಾ ತದಭಾವವಿಶೇಷಣಮ್ ।। <br />ತದಾ ದ್ವಯೋರಸಂಸಿದ್ಧೇರ್ವಿರೋಧಾಚ್ಚಾಪ್ಯಸಂಗತಿಃ ।।  ೧೭೧೪ ।।  </div>
				<div class="verse">ಯದ್ಯಸನ್ನಪಿ ಧರ್ಮಃ ಸ್ಯಾನ್ನೈಪುಣ್ಯಾದ್ಭವತಃ ಕಚಿತ್ ।। <br />ನಭೋ ಮೂರ್ತಂ ಘಟೋಽಮೂರ್ತೋ ವಿಶ್ರಬ್ಧೈಃ ಕಿಂ ನ ಸಾಧ್ಯತೇ ।।  ೧೭೧೫ ।।  </div>
				<div class="verse">ನ ಭಾವಯೋರಭಿನ್ನತ್ವಾದ್ಧರ್ಮಧರ್ಮಿತ್ವಮಿಷ್ಯತೇ ।।  <br />ನಿತರಾಮಭಾವಯೋರ್ನ ಸ್ಯಾಹೂರತೋ ಭಾವಾಭಾವಯೋಃ ।।  ೧೭೧೬ ।।  </div>
				<div class="verse">ನಾಽಽತ್ಮನಾ ವಸ್ತುನಾ ಭೇದೋ ಭೇದಸ್ಯಾನ್ಯವ್ಯಪಾಶ್ರಯಾತ್ ।। <br />ಅನ್ಯದೀಯೋಽಪಿ ನಾನ್ಯಸ್ಯ ಭೇದಃ ಸ್ಯಾತ್ಕಲ್ಪನಾಂ ವಿನಾ ।।  ೧೭೧೭ ।।  </div>
				<div class="verse">ಸ್ವತೋಽಭಿನ್ನಸ್ವಭಾವತ್ವಾನ್ನ ಭೇದೋಽನ್ಯೋನ್ಯಸಂಶ್ರಯಃ ।। <br />ಉಭಯೋರಪ್ಯಸಂಭೇದಃ ಕಥಂ ಭಿನ್ದ್ಯಾದ್ವಿರೋಧಿನಮ್ ।।  ೧೭೧೮ ।।  </div>
				<div class="verse">ವಿಶೇಷಣಪ್ರಭೇದೇಽಪಿ ವಿಶೇಷ್ಯೋಽರ್ಥೋ ನ ಭಿದ್ಯತೇ ।। <br />ಶುಕ್ಲಕೃಷ್ಣಾದಿಭೇದೇಽಪಿ ಗೋಪಿಣ್ಡೋ ನ ಹಿ ಭಿದ್ಯತೇ ।।  ೧೭೧೯ ।।  </div>
				<div class="verse">ವಿಶೇಷಣಂ ವಿಶೇಷ್ಯಾಚ್ಚೇದ್ವಿಶೇಷ್ಯಾನ್ತರವತ್ಪೃಥಕ್ ।। <br />ಭಿನ್ನತ್ವಾತ್ಸಂಗತಿರ್ನ ಸ್ಯಾದ್ವಿಶೇಷಣವಿಶೇಷ್ಯಯೋಃ ।।  ೧೭೨೦ ।।  </div>
				<div class="verse">ನೈಕಧೀಗಮ್ಯತಾ ಚ ಸ್ಯಾಜ್ಜ್ಞಾನಸ್ಯಾಯುಗಪಜ್ಜನೇಃ ।। <br />ಯುಗಪನ್ನ ಹಿ ವಿಜ್ಞಾನಂ ಜಾಯತೇ ಘಟಮೇಷಯೋಃ ।।  ೧೭೨೧ ।।  </div>
				<div class="verse">ಪ್ರಾಗೇವಾನಾತ್ಮಸಂಬನ್ಧಾದುತ್ಪತ್ತಾವೇವಲಬ್ಧತಃ ।। <br />ಪ್ರತ್ಯಗ್ವಸ್ತುಪ್ರಮೇಯಸ್ಯ ತಾವತೈವ ಕೃತಾರ್ಥತಃ ।।  ೧೭೨೨ ।। </div>
				<div class="verse">ಪ್ರಮಾಣಸ್ಯ ತತೋಽನ್ಯಸ್ಮಿನ್ನ ತನ್ಮಾನತ್ವಮರ್ಹತಿ ।।  <br />ವಿರೋಧಿವ್ಯಭಿಚಾರಿತ್ವಾತ್ತದನ್ಯಸ್ಯ ಚ ವಸ್ತುನಃ ।।  ೧೭೨೩ ।।  </div>
				<div class="verse">ಸರ್ವಂ ಮಿಥೋಽನಪೇಕ್ಷಂ ಸತ್ಸ್ವಾತ್ಮಮಾತ್ರವಿವಕ್ಷಯಾ ।। <br />ಪ್ರತ್ಯಗ್ರೂಪಾತ್ಪರಂ ರೂಪಂ ನ ವಸ್ತೂತ್ಪ್ರೇಕ್ಷ್ಯತೇ ಮಿತೇಃ ।।  ೧೭೨೪ ।।  </div>
				<div class="verse">ಯದ್ವಸ್ತು ಸ್ವಾತ್ಮನೈವಾಸ್ತಿ ತತ್ಪರಾರ್ಥಂ ನ ಬೋಧವತ್ ।। <br />ಪಾರಾರ್ಥ್ಯೇನೈವ ಸದ್ಯಚ್ಚ ತತ್ಪರಸ್ಮಾದ್ಧಿರುಙ್ನ ಸತ್ ।।  ೧೭೨೫ ।।  </div>
				<div class="verse">ಅಸಾಧಾರಣರೂಪತ್ವಾತ್ಪ್ರತ್ಯಕ್ಚಿನ್ಮಾತ್ರವಸ್ತುನಃ ।। <br />ತತ್ತತ್ತ್ವಾನುವಿಧಾಯ್ಯೇವ ಪ್ರಮಾತ್ರಾದಿರ್ಭವನ್ಭವೇತ್ ।।  ೧೭೨೬ ।।  </div>
				<div class="verse">ದ್ರಷ್ಟವ್ಯಾದ್ಯನುಸಾರಿಣ್ಯಾ ಪ್ರತ್ಯಙ್ಭೋಹಪ್ರಸೂತಿತಃ ।। <br />ದೃಷ್ಟ್ಯಾ ವಿರುದ್ಧದಿಕ್ಸ್ಥಸ್ಯ ಪ್ರತೀಚೋ ದರ್ಶನಂ ಕುತಃ ।।  ೧೭೨೭ ।।  </div>
				<div class="verse">ಶ್ರುತಿಮಾನಾರ್ಪಿತಂ ಚೈತನ್ನಾವಜ್ಞೇಯಂ ವಿಪಶ್ಚಿತಾ ।। <br />ಪರಾಞ್ಚೀತಿ ತಥಾ ಶಾಸ್ರಂ ನ ದೃಷ್ಟೇರಿತಿ ಚ ಸ್ಫುಟಮ್ ।।  ೧೭೨೮ ।।  </div>
				<div class="verse">ವಿದಿತಾವಿದಿತಾಭ್ಯಾಂ ನೋ ವ್ಯುತ್ಥಾಪ್ಯಬ್ರಹ್ಮಚಾಬ್ರವೀತ್ ।।  <br />ನಾತೋ ವಸ್ತ್ವನ್ತರಂ ಜ್ಞೇಯಂ ತದನ್ಯಸ್ಯ ನಿಷೇಧತಃ ।।  ೧೭೨೯ ।।  </div>
				<div class="verse">ಮನುತೇ ಮನಸಾ ಯನ್ನ ಯೇನಾಽಽಹುಸ್ತನ್ಮನೋ ಮತಮ್ ।। <br />ಬ್ರಹ್ಮ ವಿದ್ಧಿ ತದೇವ ತ್ವಂ ನ ತ್ವಿದಂ ಯದುಪಾಸತೇ ।।  ೧೭೩೦ ।।  </div>
				<div class="verse">ಯತೋ ವಾಚೋ ನಿವರ್ತನ್ತೇ ನೇತಿ ನೇತೀತಿ ಚಾಪರಮ್ ।। <br />ಇತಿ ಸ್ಪಷ್ಟಂ ವಚೋ ಮಾನಂ ಕುತೋ ಹೇತೋರುಪೇಕ್ಷ್ಯತೇ ।।  ೧೭೩೧ ।।  </div>
				<div class="verse">ದ್ರಷ್ಟುಃ ಪ್ರತೀಚಿ ಯತ್ಸಾಕ್ಷಾತ್ಪ್ರತ್ಯಗ್ದೃಷ್ಟ್ಯಾಽವಸೀಯತೇ ।।  <br />ದೃಷ್ಟ್ಯಾದಿಜನ್ಮನಾಶಾದಿಸಾಕ್ಷ್ಯಭೇದಾತ್ಮಕಂ ಸ್ವತಃ ।।  ೧೭೩೨ ।।  </div>
				<div class="verse">ತದೇತದಿತಿ ಮಾನೇನ ತತ್ತ್ವಮಸ್ಯಾದಿನಾ ತಥಾ ।। <br />ಬ್ರಹ್ಮೇತಿ ಬೋಧ್ಯತೇ ಸಾಕ್ಷಾತ್ತತ್ತಮೋಧ್ವಸ್ತಿವರ್ತ್ಮನಾ ।।  ೧೭೩೩ ।।  </div>
				<div class="verse">ಬ್ರಹ್ಮಾತ್ಮಾಽಽತ್ಮಾನಮೇವಾವೇದಹಂ ಬ್ರಹ್ಮೇತಿ ಚ ಶ್ರುತೇಃ ।। <br />ಪ್ರತ್ಯಗ್ದೃಷ್ಟ್ಯೈವ ತದ್ಬ್ರಹ್ಮ ದೃಶ್ಯತೇ ನ ಪರಾಗ್ಧಿಯಾ ।।  ೧೭೩೪ ।।  </div>
				<div class="verse">ಘಟೋಽತ್ರಾಸ್ತೀತಿ ವಾಕ್ಯೇಽಸ್ಮಿನ್ಕೋ ನ್ವರ್ಥಃ ಸಂಪ್ರತೀಯತೇ ।।  <br />ಮೇಯೋಽನಧಿಗತಸ್ತಾವತ್ಸ್ವಾನುಭೂತ್ಯೈಕಸಿದ್ಧಿಕಃ ।।  ೧೭೩೫ ।।  </div>
				<div class="verse">ಮಾತ್ರಾದಿಜನ್ಮನಃ ಪ್ರಾಕ್ಚ ನಾನುಭೂತ್ಯತಿರೇಕತಃ ।। <br />ದ್ರಷ್ಟೃದರ್ಶನದೃಸ್ಯಾದಿವಸ್ತ್ವನ್ಯದವಸೀಯತೇ ।।  ೧೭೩೬ ।। </div>
				<div class="verse">ಮಾತೃಮಾನಪ್ರಮೇಯಾದೇರನ್ಯೋನ್ಯವ್ಯಭಿಚಾರತಃ ।।  <br />ಅನನ್ಯಾನುಭವಾತ್ಪ್ರತ್ಯಕ್ಸಂವಿದವ್ಯಭಿಚಾರಿಣೀ ।।  ೧೭೩೭ ।।  </div>
				<div class="verse">ಸಂವಿದೋ ವ್ಯತಿರೇಕೇಣ ವಸ್ತು ಯದ್ಯತ್ಪ್ರಸಾಧ್ಯತೇ ।। <br />ರಜ್ಜುಸರ್ಪಾದಿವತ್ತತ್ತನ್ನೈತಿ ಸಂಭಾವನಾಮಪಿ ।।  ೧೭೩೮ ।।  </div>
				<div class="verse">ಸಂವಿದ್ದೇಶಾದಿಭೇದೇನ ವಸ್ತು ಚೇತ್ಸಾಧ್ಯತೇಽನ್ಯತಃ ।। <br />ಘಟೋ ನಾಸ್ತೀತಿ ಚಾನ್ಯದ್ವಾ ಸಂಗತಿರ್ನಾನಯೋರ್ಮಿತೇಃ ।।  ೧೭೩೯ ।। </div>
				<div class="verse">ಉಪಲಬ್ಧೋಽಸ್ತಿ ಸನ್ಕುಮ್ಭೋ ಲಮ್ಬೋಷ್ಠೋ ದೇಶಕಾಲವಾನ್ ।।  <br />ಪೂರ್ವಪೂರ್ವಾತಿರೇಕೇಣ ನೋತ್ತರೋಽರ್ಥೋಽನುಭೂಯತೇ ।।  ೧೭೪೦ ।।  </div>
				<div class="verse">ಕರ್ತ್ರಾದಿವ್ಯಾಪೃತೇಃ ಪೂರ್ವಂ ಸಂವಿತ್ಸಂವಿತ್ತಿಮಾತ್ರತಃ ।। <br />ಅವಿಭಾಗಾದನಾಖ್ಯೇಯಂ ತದುದ್ಭೂತ್ಯಾ ಫಲಾಯತೇ ।।  ೧೭೪೧ ।।  </div>
				<div class="verse">ಅಕ್ರಿಯೇಽಪಿ ಯಥಾ ವ್ಯೋಮ್ನಿ ಹ್ಯುದ್ಭೂತಿಸ್ಥಿತಿಹಾನಿಭಿಃ ।। <br />ಜಗನ್ನರ್ನರ್ತಿ ಮಯ್ಯೇವಂ ಕಾರ್ಯಕಾರಣವಸ್ತ್ವಿದಮ್ ।।  ೧೭೪೨ ।।  </div>
				<div class="verse">ನಞ್ಘಟಾರ್ಥಾವಪಹ್ನುತ್ಯ ಸಂವಿತ್ಸದ್ರೂಪಮಾತ್ರಯಾ ।।  <br />ಅವಗತ್ಯಾತ್ಮನಾ ಸತ್ತ್ವಮವಾಕ್ಯಾರ್ಥತ್ವಮಶ್ನುತೇ ।।  ೧೭೪೩ ।। </div>
				<div class="verse">ದಿಗ್ವಿಭಾಗೋಽವಿಭಾಗೇಽಪಿ ವ್ಯೋಮ್ನಿ ಯದ್ವತ್ಪ್ರಕಲ್ಪಿತಃ ।। <br />ಪ್ರಧ್ವಸ್ತಶೇಷಭೇದೇಽಪಿ ಮಯಿ ಭಿನ್ನಧಿಯಸ್ತಥಾ ।।  ೧೭೪೪ ।।  </div>
				<div class="verse">ಸ್ವಪ್ನೇಭಬುದ್ಧಿರ್ನಷ್ಟೇಽಪಿ ಸ್ವಪ್ನ ಆಭಾತಿ ಜಾಗರೇ ।। <br />ಯಥೈವಂ ಮೋಹಜಂ ದ್ವೈತಂ ನಷ್ಟೇ ಮೋಹೇಽಪಿ ಸಾಂಪ್ರತಮ್ ।।  ೧೭೪೫ ।।  </div>
				<div class="verse">ಆಗಮಾದನ್ಯತೋ ಮಾನಾದ್ಭಿನ್ನಾಭಿನ್ನತ್ವಮಾತ್ಮನಃ ।। <br />ಯಥೋಕ್ತೇನ ಪ್ರಕಾರೇಣ ನ ಮನಾಗಪಿ ಗಮ್ಯತೇ ।।  ೧೭೪೬ ।।  </div>
				<div class="verse">ಮಾನಾನ್ತರಾಚ್ಚ ಯತ್ಪ್ರಾಪ್ತಂ ಮಾನತ್ವಂ ತತ್ರ ಚ ಶ್ರುತೇಃ ।। <br />ನ ಕಥಂಚನ ಸಂಭಾವ್ಯಮನುವಾದತ್ವಕಾರಣಾತ್ ।।  ೧೭೪೭ ।।  </div>
				<div class="verse">ಪ್ರಮಾನ್ತರಾನಧಿಗತೇ ಮಾನಾನಾಂ ಮಾನತೇಷ್ಯತೇ ।।  <br />ಅಗ್ನಿರ್ಹಿಮಸ್ಯ ಭೇಷಜಮಿತಿ ಚಾತೋಽನ್ಯಥಾ ಭವೇತ್ ।।  ೧೭೪೮ ।।  </div>
				<div class="verse">ಪ್ರಮಾನ್ತರವಿರುದ್ಧಂ ಚ ಮಾತುಂ ನೋತ್ಸಹತೇ ಶ್ರುತಿಃ ।। <br />ಸ್ವಗೋಚರೇಶ್ವರಂ ಮಾನಂ ನ ಮಾನಾನ್ತರಗೋಚರೇ ।।  ೧೭೪೯ ।।  </div>
				<div class="verse">ಶ್ರೋತ್ರಾದಿಕರಣಾನೀವ ನಾತೋ ಗೋಚರಸಂಕರಃ ।। <br />ಭಿನ್ನಾಭಿನ್ನಪ್ರಸಿದ್ಧ್ಯರ್ಥಂ ನ ಚೇಯಂ ಶ್ರುತಿರಿಷ್ಯತೇ ।। <br />ಯದ್ವೇ ತದಿತಿ ವಚಸ ಇತೋಽನ್ಯಾರ್ಥಪರತ್ವತಃ ।।  ೧೭೫೦ ।। </div>
				<div class="verse">ದೃಷ್ಟ್ಯಾದಿಭೇದಸಿದ್ಧ್ಯರ್ಥಂ ನೇದಂ ವಚನಮಿಷ್ಯತೇ ।।  <br />ಭೇದಸ್ಯಾತೋಽನ್ಯತಃ ಪ್ರಾಪ್ತೇರ್ನ ಶ್ರುತ್ಯಾ ತತ್ರ ಯತ್ಯತೇ ।।  ೧೭೫೧ ।।  </div>
				<div class="verse">ಕಿಂತು ಚೈತನ್ಯಮಪ್ಯಸ್ಯ ಕಾಮಕರ್ಮಾದಿವದ್ಭವೇತ್ ।। <br />ನ ಸ್ವತೋಽದರ್ಶನಾತ್ಪ್ರಾಜ್ಞ ಇತ್ಯಾಶಙ್ಕ್ಯೈತದೀರಿತಮ್ ।।  ೧೭೫೨ ।।  </div>
				<div class="verse">ಸ್ವಪ್ನಪ್ರಬೋಧಯೋರ್ಯದ್ವದೃಷ್ಟಿರಸ್ಯಾಽಽತ್ಮನಃ ಸ್ವತಃ ।। <br />ಮಾತ್ರಾದಿವಿಕ್ರಿಯಾಗ್ರಾಮಸಾಕ್ಷಿಣೀ ಸಾಽವಿನಶ್ವರೀ ।।  ೧೭೫೩ ।।  </div>
				<div class="verse">ಪ್ರಾಜ್ಞೇಽಪೀಯಂ ತಥೈವಾಽಽಸ್ತೇ ಕೂಟಸ್ಥೈಕಾತ್ಮ್ಯಲಕ್ಷಣ ।।  <br />ಭಾವಾಭಾವೌ ತ್ವವಿದ್ಯಾದೇರ್ವಿಶೇಷಃ ಕೇವಲಸ್ತ್ವಿಹ ।।  ೧೭೫೪ ।।  </div>
				<div class="verse">ಕಾಮಾದ್ಯಶೇಷೋಪಾಧೀನಾಂ ನಿವೃತ್ತೌ ನ ನಿವರ್ತತೇ ।। <br />ತನ್ನಿವೃತ್ತ್ಯೇಕಸಾಕ್ಷಿತ್ವಾತ್ಕಾಮಾದ್ಯಸ್ತಿತ್ವಸಾಕ್ಷಿವತ್ ।।  ೧೭೫೫ ।।  </div>
				<div class="verse">ಭಾವಾಭಾವಾರ್ಥಸಾಕ್ಷಿತ್ವಾದ್ಭಾವಾಭಾವಾತ್ಮಿಕೈವ ಸಾ ।।  <br />ಗೃಹ್ಯತೇಽವಿದ್ಯಯಾ ಮೂಢೈರ್ಮಣಿಃ ಶುದ್ಧೋ ಯಥಾಽಽಶ್ರಯೈಃ ।।  ೧೭೫೬ ।।  </div>
				<div class="verse">ಸತ್ಯಂ ಜ್ಞಾನಮನನ್ತಂ ಚ ವಿಜ್ಞಾನಘನಮಿತ್ಯಪಿ ।। <br />ಪ್ರಜ್ಞಾನಂ ಬ್ರಹ್ಮ ಚೇತ್ಯೇವಂ ಜ್ಞಾನಮಾತ್ರಾತ್ಮತಾಽಽತ್ಮನಃ ।।  ೧೭೫೭ ।।  </div>
				<div class="verse">ದೃಷ್ಟಾನ್ತಶ್ಚ ನ ನೋ ನಾಸ್ತಿ ಮಣ್ಯಾದೇರಿಹ ಸಂಭವಾತ್ ।। <br />ಮಣೇರ್ನೀಲಾದಿವದ್ಭೇದೋ ದೃಷ್ಟ್ಯಾದಿಪ್ರತ್ಯಗಾತ್ಮನಃ ।।  ೧೭೫೮ ।।  </div>
				<div class="verse">ಪ್ರತಿಜ್ಞಾಹೇತುದೃಷ್ಟಾನ್ತಾ ಭಿನ್ನಾಭಿನ್ನತ್ವವಾದಿನಃ ।। <br />ಮಿಥೋ ಭಿನ್ನಾ ನ ಸನ್ತೀಹ ಭಿನ್ನಾಭಿನ್ನತ್ವಮಾತ್ರತಃ ।।  ೧೭೫೯ ।।  </div>
				<div class="verse">ದೃಷ್ಟಾನ್ತಮಾತ್ರನಾಸ್ತಿತ್ವಂ ದೋಷೋಽಸ್ಮಾಸ್ವಿಹ ಚೋದ್ಯತೇ ।। <br />ದೃಷ್ಟಾನ್ತೋಽಸ್ತ್ಯೇವ ನಃ ಸ್ಪಷ್ಟಸ್ತ್ವನ್ಮುಖೇನೈವ ತದ್ಗ್ರಹಾತ್ ।।  ೧೭೬೦ ।।  </div>
				<div class="verse">ಭಿನ್ನಾಭಿನ್ನತ್ವವಾದೇಽಸ್ಮಿನ್ಯೋ ಭಿನ್ನೋ ಭವತೋಚ್ಯತೇ ।। <br />ಸ ಏವ ನೋಽಸ್ತು ದೃಷ್ಟಾನ್ತೋ ನಾತೋಽನ್ಯಃ ಪ್ರಾರ್ಥ್ಯತೇ ಮಯಾ ।।  ೧೭೬೧ ।।  </div>
				<div class="verse">ಅವಶ್ಯಮೇವ ಭಿನ್ನಾರ್ಥೌ ಭಿನ್ನಾಭಿನ್ನರವಾವಿಮೌ ।। <br />ಭವತೈವಾಭ್ಯುಪೇತವ್ಯೌ ಭಿನ್ನಾಭಿನ್ನತ್ವಸಿದ್ಧಯೇ ।।  ೧೭೬೨ ।।  </div>
				<div class="verse">ಐಕಾರ್ಥ್ಯಮೇವ ಚೇದಿಷ್ಟಂ ಭಿನ್ನಾಭಿನ್ನಾಭಿಧಾನಯೋಃ ।।  <br />ತವೈವ ನ ಸ್ಯಾದ್ದೃಷ್ಟಾನ್ತಃ ಸರ್ವಸ್ಯೈಕಸ್ವರೂಪತಃ ।।  ೧೭೬೩ ।।  </div>
				<div class="verse">ಭಿನ್ನಾಭಿನ್ನತ್ವವಚಸಾ ನ ಚೈಕಾರ್ಥೋಽಪಿ ಭಣ್ಯತೇ ।।  <br />ಭಿನ್ನಾರ್ಥಪ್ರತಿಷೇಧತ್ವಾದಭಿನ್ನವಚಸಸ್ತವ ।।  ೧೭೬೪ ।।  </div>
				<div class="verse">ಗೋಭಿಧಾನಾಭಿಧೇಯಾರ್ಥಾದ್ಯಥೇಹಾಶ್ವಗಿರೋಚ್ಯತೇ ।। <br />ಭಿನ್ನೋಽರ್ಥೋ ಭೇದಶಬ್ದಾರ್ಥಾನ್ನ ತಥಾಽಭೇದಶಬ್ದತಃ ।।  ೧೭೬೫ ।।  </div>
				<div class="verse">ಸರ್ವಾತ್ಮಕತ್ವಸಂಪ್ರಾಪ್ತಾವಸಾಧಾರಣವಸ್ತುನಃ ।। <br />ಸರ್ವಾತ್ಮತ್ವನಿಷೇಧಾರ್ಥಂ ಪ್ರಮಾಭಾವಸ್ತ್ವಯಾಽಽಶ್ರಿತಃ ।।  ೧೭೬೬ ।।  </div>
				<div class="verse">ಭಿನ್ನಾಭಿನ್ನತ್ವವಾಚೇಹ ತತ್ಕೃತಂ ಖಾತಪೂರಿತಮ್ ।। <br />ಸರ್ವೈಃ ಸರ್ವಸ್ಯ ಚಾಭೇದಾದ್ವ್ಯವಹಾರೋಽಪಿ ನಶ್ಯತಿ ।।  ೧೭೬೭ ।। </div>
				<div class="verse">ಏಕೈಕಂ ಭೇದತೋ ವಸ್ತು ನಿಃಸಂಸರ್ಗ ಪರಸ್ಪರಮ್ ।। <br />ಏಕಮೇವ ತ್ವಭೇದೇ ಸ್ಯಾದಸಾಮಾನ್ಯವಿಶೇಷವತ್ ।।  ೧೭೬೮ ।।  </div>
				<div class="verse">ದೃಷ್ಟ್ಯಾದಿವಚಸಾಂ ಲೋಕೇ ಪ್ರವೃತ್ತೇರ್ಜ್ಞಾನ ಏವ ಚ ।।  <br />ದರ್ಶನಾಜ್ಜ್ಞಪ್ತಿಮಾತ್ರಂ ಸ್ಯಾದರ್ಥಸ್ತೇಷಾಂ ಪ್ರಸಿದ್ಧಿತಃ ।।  ೧೭೬೯ ।।  </div>
				<div class="verse">ಪಞ್ಚ ಶ್ರೋತ್ರಾದಿಭಿಃ ಸಾಕ್ಷಾಜ್ಜಾನಾಮೀತಿ ಸಮೀಕ್ಷ್ಯತೇ ।। <br />ಶಬ್ದಾದೀನಿಹ ಲೋಕೇಽತೋೇ ದೃಷ್ಟ್ಯಾದೇರ್ಜ್ಞಾನವಾಚ್ಯತಾ ।।  ೧೭೭೦ ।।  </div>
				<div class="verse">ಯೇನ ರೂಪಂ ರಸಂ ಗನ್ಧಂ ಶಬ್ದಾನ್ಸ್ಪರ್ಶಾಂಶ್ಚ ಮೈಥುನಾನ್ ।। <br />ಏತೇನೈವ ವಿಜಾನಾತೀತ್ಯಪಿ ಚ ಶ್ರುತಿಶಾಸನಮ್ ।।  ೧೭೭೧ ।।  </div>
				<div class="verse">ಲಾವಕಃ ಪಾಚಕೋ ವೇತಿ ಕಾರಕಸ್ಯ ಸತೋ ಯತಃ ।। <br />ಸಂಭೇದೋಽಯಂ ಕ್ರಿಯಾಭಿಃ ಸ್ಯಾನ್ನಾತೋಽಕಾರಕತಾನ್ವಿತಃ ।।  ೧೭೭೨ ।।  </div>
				<div class="verse">ಗಚ್ಛತಃ ಪಠತೋ ಭೋಕ್ತೃನ್ನಾನಾಕರ್ಮಕೃತೋ ರವಿಃ ।। <br />ಯಥಾ ಪ್ರಕಾಶಯತ್ಯೇಕರೂಪ ಏವ ತಥಾ ಧಿಯಃ ।।  ೧೭೭೩ ।।  </div>
				<div class="verse">ದೃಷ್ಯ್ಯಾದಿಭಿನ್ನಚೇಷ್ಟಾಸ್ತಾ ಭಿನ್ನದೇಶಾದಿಲಕ್ಷಣಾಃ ।। <br />ಏಕರೂಪಂ ಪರಂ ಜ್ಯೋತಿರೇಕಂ ಸದ್ವೀಕ್ಷತೇ ಧಿಯಃ ।।  ೧೭೭೪ ।।  </div>
				<div class="verse">ಕಿಂಜ್ಯೋತಿರಿತ್ಯುಪಕ್ರಮ್ಯ ಯತ್ನೇನ ಮಹತಾಽಽದರಾತ್ ।।  <br />ಅರ್ಥೋಽಯಮೇವ ನಿರ್ಣೀತಸ್ತದ್ವಿರುದ್ಧಂ ಕಿಮುಚ್ಯತೇ ।।  ೧೭೭೫ ।।  </div>
				<div class="verse">ಮೋಹೋತ್ಥೋಪಾಧಿಸಂಬನ್ಧಾದಭಿನ್ನೋಽಪಿ ಸ್ವತೋದೃಶಿಃ ।। <br />ದ್ರಷ್ಟಾ ಶ್ರೋತೇತಿ ನಾನಾತ್ವಂ ಯಾತಿ ಯದ್ವದಲಕ್ತಕಮ್ ।।  ೧೭೭೬ ।।  </div>
				<div class="verse">ರಕ್ತಾದಿಭೇದತೋ ಭೇದಃ ಪ್ರಕಾಶಸ್ಯ ಪ್ರಕಾಶ್ಯತಃ ।। <br />ಯಥೈವಮಾತ್ಮನೋ ಭೇದೋ ಜ್ಯೋತಿಷ್ಟ್ವಾದ್ಭಾಸ್ಯಭೇದತಃ ।।  ೧೭೭೭ ।।  </div>
				<div class="verse">ನಿರಂಶೇಷು ನ ಚಾಪ್ಯೇವಂ ಸಭಾಗೇಷ್ವಿವ ವಸ್ತುಷು ।। <br />ಭಿನ್ನಾಭಿನ್ನಾತ್ಮತಾ ಶಕ್ಯಾ ಕರ್ತುಂ ಸಾಕ್ಷಾದಪೀಶ್ವರೈಃ ।।  ೧೭೭೮ ।।  </div>
				<div class="verse">ನ ಚಾಪೀಹ ನಿರಂಶೇಷು ಭಿನ್ನಾಭಿನ್ನತ್ವಕಲ್ಪನೇ ।। <br />ದೃಷ್ಟಾನ್ತಃ ಕಶ್ಚಿದಪ್ಯಸ್ತಿ ಜಗತ್ಯಸ್ಮಿಂಶ್ಚರಾಚರೇ ।।  ೧೭೭೯ ।।  </div>
				<div class="verse">ದೃಗಾದಿಶಕ್ತಿಭೇದಾನಾಂ ಚಕ್ಷೂರೂಪಾದಿಭೇದತಃ ।। <br />ವಿಕಾರಕಲ್ಪನೈತೇನ ನ್ಯಾಯೇನಾಽಽತ್ಮನ್ಯಪಾಕೃತಾ ।।  ೧೭೮೦ ।। </div>
				<div class="verse">ಕಾರ್ಯಲಿಙ್ಗಾದ್ಧಿ ಶಕ್ತೀನಾಮಸ್ತಿತ್ವಂ ಕಾರಣತ್ವತಃ ।। <br />ಯತೋಽವಗಮ್ಯತೇ ನಾತೋಽಕಾರಕೇ ಶಕ್ತಿರಾತ್ಮನಿ ।।  ೧೭೮೧ ।।  </div>
				<div class="verse">ಶಕ್ತಿಶಕ್ತಿಮತೋರೈಕ್ಯಂ ತಯೋರ್ಭೇದಾನ್ನ ಯುಕ್ತಿತಃ ।। <br />ಪ್ರತಿಪತ್ತುಂ ಕ್ವಚಿಚ್ಛಕ್ಯಂ ಪ್ರಕೃತಿಪ್ರತ್ಯಯಾರ್ಥಯೋಃ ।।  ೧೭೮೨ ।।  </div>
				<div class="verse">ಪ್ರಕೃತ್ಯರ್ಥೇಽಥವಾಽಯಂ ಸ್ಯಾನ್ಮತುಬ್ಯದ್ವಾ ತತೋಽನ್ಯತಃ ।।  <br />ಪಕ್ಷಾಸಿದ್ಧಿರ್ಹಿ ಪೂರ್ವಸ್ಮಿನ್ಭೇದಾನ್ನೈಕ್ಯಂ ತಥೋತ್ತರೇ ।।  ೧೭೮೩ ।।  </div>
				<div class="verse">ಆತ್ಮಾವಿದ್ಯೈವ ನಃ ಶಕ್ತಿಃ ಸರ್ವಶಕ್ಯಸ್ಯ ಸರ್ಜನೇ ।। <br />ನಾತೋಽನ್ಯಥಾ ಶಕ್ತಿವಾದಃ ಪ್ರಮಾಣೇನಾವಸೀಯತೇ ।।  ೧೭೮೪ ।।  </div>
				<div class="verse">ಅಶಕ್ತಂ ಶಕ್ತಿಮಚ್ಛಕ್ತ್ಯಾ ಶಕ್ತಿಃ ಶಕ್ತಿಮತಾ ತಥಾ ।। <br />ಅಶಕ್ತೈತಿ ಕಥಂ ಯೋಗಮನ್ಯೋನ್ಯಂ ಹೇತ್ವಸಂಭವಾತ್ ।।  ೧೭೮೫ ।।  </div>
				<div class="verse">ಶಕ್ತಯಃ ಸನ್ತಿ ಭೂಯಸ್ಯಸ್ತಯೋರಪಿ ಮತಂ ಯದಿ ।। <br />ತತ್ರಾಪಿ ತುಲ್ಯಚೋದ್ಯತ್ವಾದನವಸ್ಥಾ ಪ್ರಸಜ್ಯತೇ ।।  ೧೭೮೬ ।। </div>
				<div class="verse">ತಸ್ಮಾದಜ್ಞಾತ ಆತ್ಮೈವ ಶಕ್ತಿರಿತ್ಯಭಿಧೀಯತೇ ।। <br />ಆಕಾಶಾದೇಸ್ತತೋ ಜನ್ಮ ಯಸ್ಮಾಚ್ಛ್ರುತ್ಯಾಽಭಿಧೀಯತೇ ।।  ೧೭೮೭ ।।  </div>
				<div class="verse">ನನ್ವೇವಂ ಚೇತ್ಸ್ವಭಾವೋಽಸ್ಯ ನಿರ್ವಿಭಾಗೈಕದೃಷ್ಟಿತಾ ।। <br />ಅಥ ಸ್ವಭಾವಸಂತ್ಯಾಗೇ ಕೋ ಹೇತುರಿತಿ ಭಣ್ಯತಾಮ್ ।।  ೧೭೮೮ ।।  </div>
				<div class="verse">ವಿಶೇಷಜ್ಞಾನಮೇವಾಸ್ಯ ಸ್ವಭಾವೋ ವಾಽಭ್ಯುಪೇಯತೇ ।। <br />ಸುಷುಪ್ತೇ ತತ್ಪರಿತ್ಯಾಗಃ ಕಸ್ಮಾದಿತ್ಯಭಿಧೀಯತೇ ।।  ೧೭೮೯ ।।  </div>
				<div class="verse">ಜಾಗ್ರತ್ಸ್ವಪ್ನಪ್ರಪಞ್ಚೇಽಸ್ಮಿನ್ನಾತ್ಮಾವಿದ್ಯೈಕಹೇತುಕೇ ।। <br />ಅನನ್ಯೋಽಪಿ ಸ್ವತೋ ಯತ್ರ ಮೋಹಾದನ್ಯ ಇವೇಕ್ಷ್ಯತೇ ।।  ೧೭೯೦ ।।  </div>
				<div class="verse">ತತ್ರಾನ್ಯಃ ಕಾರಕೋ ದ್ರಷ್ಟಾ ತಥಾಽನ್ಯೇನೈವ ಚಕ್ಷುಷಾ ।। <br />ದೃಶ್ಯಮನ್ಯದವಿದ್ಯೋತ್ಥಂ ಪಶ್ಯೇತ್ಸ್ವಪ್ನೇ ಯಥಾ ತಥಾ ।।  ೧೭೯೧ ।।  </div>
				<div class="verse">ವಿಶೇಷದರ್ಶನೇ ಯಸ್ಮಾದವಿದ್ಯೈವಾಸ್ಯ ಕಾರಣಮ್ ।। <br />ಅತಸ್ತಸ್ಯಾಂ ನಿವೃತ್ತಾಯಾಂ ಕೃತ್ಸ್ರೋ ಭೇದೋ ನಿವರ್ತತೇ ।।  ೧೭೯೨ ।।  </div>
				<div class="verse">ಛಾನ್ದೋಗ್ಯೋಪನಿಷಟೂಾಕ್ಯಂ ತಥಾ ಚ ಸತಿ ಯುಕ್ತಿಮತ್ ।।  <br />ಯತ್ರ ನಾನ್ಯದಿತಿ ತಥಾಚಾಽಽತ್ಮೈವೇತ್ಯುಪಸಂಹೃತೇಃ ।।  ೧೭೯೩ ।।  </div>
				<div class="verse">ಮೈತ್ರೇಯೀಬ್ರಾಹ್ಮಣೇ ಚೈತದ್ವ್ಯಾಖ್ಯಾತಂ ವಾಕ್ಯಮಾದರಾತ್ ।। <br />ಯತೋ ಭೂಯೋ ನ ತದ್ವ್ಯಾಖ್ಯಾ ಕ್ರಿಯತೇಽತ್ರ ತತೋಽಧುನಾ ।।  ೧೭೯೪ ।।  </div>
				<div class="verse">ಯದ್ವೈ ತದಿತ್ಯುಪಕ್ರಮ್ಯ ವ್ಯಾಖ್ಯಾತಂ ವಸ್ತು ವಿಸ್ತರಾತ್ ।। <br />ಸಲಿಲಾದಿಗಿರಾ ತಸ್ಯ ಕ್ರಿಯತೇಽತ್ರೋಪಸಂಹೃತಿಃ ।।  ೧೭೯೫ ।।  </div>
				<div class="verse">ಅವಿದ್ಯೈವ ಯತೋ ಹೇತುಃ ಕಾರ್ಯಕಾರಣತಾಂ ಪ್ರತಿ ।। <br />ಸಮ್ಯಗ್ಜ್ಞಾನಾದತಸ್ತಸ್ಯಾಂ ಧ್ವಸ್ತಾಯಾಮಾತ್ಮಮಾತ್ರತಾ ।।  ೧೭೯೬ ।।  </div>
				<div class="verse">ನಾವಿದ್ಯಾಮನುಪಾದಾಯ ಪ್ರತೀಚೋಽನಾತ್ಮಸಂಗತಿಃ ।। <br />ಯತೋ ವಿಧ್ವಂಸನೇ ತಸ್ಯಾ ನಾಽಽತ್ಮನೋಽನ್ಯೋಽವಶಿಷ್ಯತೇ ।।  ೧೭೯೭ ।।  </div>
				<div class="verse">ಸ್ವತೋಽವಬೋಧಮಾತ್ರತ್ವಾತ್ಕುತೋಽವಿದ್ಯಾದಿಸಂಪ್ಲುತಿಃ ।। <br />ತಸ್ಮಾತ್ಸಲಿಲವಚ್ಛುದ್ಧಃ ಕಾರ್ಯಕಾರಣಹಾನತಃ ।।  ೧೭೯೮ ।।  </div>
				<div class="verse">ಅನ್ತರೇಣಾಪಿ ಸಂಬನ್ಧಂ ಕಾರ್ಯಕಾರಣವಸ್ತುನಃ ।। <br />ಸ್ವತೋಽನೇಕಾತ್ಮಕಂ ತತ್ಸ್ಯಾದಿತ್ಯಾಶಙ್ಕ್ಯೈಕ ಉಚ್ಯತೇ ।।  ೧೭೯೯ ।।  </div>
				<div class="verse">ನ ಕಪಿತ್ಥಾದಿವತ್ತತ್ತ್ವಂ ಸ್ವತೋಽನೇಕಸ್ವಭಾವಕಮ್ ।।  <br />ಉಕ್ತ್ವಾ ಸಲಿಲವತ್ತಸ್ಮಾದೇಕ ಇತ್ಯಬ್ರವೀಚ್ಛ್ರುತಿಃ ।।  ೧೮೦೦ ।।  </div>
				<div class="verse">ಸಜಾತೀಯನಿಷೇಧೋ ವಾ ಹ್ಯೇಕಶಬ್ದೇನ ಭಣ್ಯತೇ ।। <br />ಸಲಿಲೋಕ್ತ್ಯಾ ವಿಜಾತೀಯಸಂಬನ್ಧೋ ಹಿ ನಿವಾರಿತಃ ।।  ೧೮೦೧ ।।  </div>
				<div class="verse">ಏಕಶಬ್ದೋ ನ ಸಂಖ್ಯಾರ್ಥಃ ಸಂಖ್ಯೇಯಾಸಂಭವಾದಿಹ ।। <br />ಅದ್ವಿತೀಯಾರ್ಥತೈವಾತೋ ದ್ವಿತೀಯಾರ್ಥನಿಷೇಧತಃ ।।  ೧೮೦೨ ।।  </div>
				<div class="verse">ಸದೇವೇತ್ಯಾದಿನಾ ಚಾಸ್ಯ ತಥಾ ಸತ್ಯವಿರುದ್ಧತಾ ।।  ೧೮೦೩ ।।  <br />ಪ್ರತ್ಯಙ್ಭಾತ್ರಾವಸಾಯಿತ್ವಂ ಪ್ರತ್ಯಗ್ದೃಷ್ಟೇರ್ಯತಸ್ತತಃ ।।  <br />ಅಕಾರಕಸ್ವಭಾವತ್ವಾದದ್ರಷ್ಟೇತ್ಯತ್ಯಭಿಧೀಯತೇ ।।  ೧೮೦೪ ।।  </div>
				<div class="verse">ಯತ್ರ ಹಿ ದ್ವೈತಮಿತ್ಯುಕ್ತೇರ್ಯತ್ರ ತ್ವಸ್ಯೇತಿ ಚೇರಣಾತ್ ।। <br />ಸ್ವತಃ ಪೂರ್ಣಾತ್ಮಕಂ ಜ್ಯೋತಿರದ್ರಷ್ಟೇತ್ಯಭಿಧಾೀಯತೇ ।।  ೧೮೦೫ ।।  </div>
				<div class="verse">ಯಸ್ಮಾದೇವಮತೋಽದ್ವೈತೋಽವಿದ್ಯಾತತ್ಕಾರ್ಯಲಙ್ಘನಾತ್ ।। <br />ನ ಹ್ಯವಿದ್ಯಾದಿವಿರಹೇ ದ್ವೈತಧೀರುಪಪದ್ಯತೇ ।।  ೧೮೦೬ ।।  </div>
				<div class="verse">ದ್ವಿಧೇತಂ ದ್ವೀತಮಿತ್ಯಾಹುಸ್ತದ್ಭಾವೋ ದ್ವೈತಮುಚ್ಯತೇ ।। <br />ತನ್ನಿಷೇಧೇನ ಚಾದ್ವೈತಂ ಪ್ರತ್ಯಗ್ವಸ್ತ್ವಭಿಧೀಯತೇ ।।  ೧೮೦೭ ।।  </div>
				<div class="verse">ದ್ವಿಧಾ ತ್ರಿಧಾ ವಾ ಬಹುಧಾ ಕಾರಣಂ ಸದ್ಭವೇದಿಹ ।। <br />ತಸ್ಯಾಽಽತ್ಮನಿ ನಿಷಿದ್ಧತ್ವಾದಾತ್ಮಾಽದ್ವೈತೋ ಭವೇತ್ತತಃ ।।  ೧೮೦೮ ।।  </div>
				<div class="verse">ಭೇದಸಂಸರ್ಗಹಾನಾರ್ಥಮೇವಂಯತ್ನಾಮಪಿ ಶ್ರುತಿಮ್ ।।  <br />ಅನಾದೃತ್ಯಾನ್ಯಥಾ ಪ್ರಾಹುರಹೋ ವಿದ್ಯಾ ಮಹೀಯಸೀ ।।  ೧೮೦೯ ।।  </div>
				<div class="verse">ಮಿಥೋ ವಿಭಾಗಸಂಸಿದ್ಧಿರ್ಧರ್ಮಾಣಾಂ ನಾಽಽತ್ಮಸಂಶ್ರಯಾತ್ ।। <br />ಧರ್ಮಧರ್ಮ್ಯಭಿಸಂಬನ್ಧೋ ದೃಶ್ಯತ್ವಾದ್ದ್ರಷ್ಟ್ರಪೇಕ್ಷಯಾ ।।  ೧೮೧೦ ।।  </div>
				<div class="verse">ದ್ರಷ್ಟಾ ಸಲಿಲವಚ್ಛುದ್ಧೋ ನಿಃಸಙ್ಗೈಕಾದ್ವಯಸ್ತಥಾ ।। <br />ಶ್ರುತ್ಯುಕ್ತೋಽತೋ ವಿರುದ್ಧೋಽರ್ಥೋ ನಿರ್ಹ್ರೀಕೈರಿಹ ವರ್ಣ್ಯತೇ ।।  ೧೮೧೧ ।।  </div>
				<div class="verse">ತಮೋಂಶತ್ವಂ ಯಥಾ ಭಾನೋಃ ಸತಶ್ಚಾಪ್ಯಸದಂಶತಾ ।। <br />ವಿಯತೋ ಮೂರ್ತತೈವಂ ಸ್ಯಾದ್ಭಿನ್ನಾಭಿನ್ನತ್ವಮಾತ್ಮನಃ ।।  ೧೮೧೨ ।।  </div>
				<div class="verse">ಅತ ಊರ್ಧ್ವಂ ವಿಮೋಕ್ಷಾಯೇತ್ಯುಕ್ತಂ ಪ್ರಾಗ್ಯತ್ಪುನಃ ಪುನಃ ।। <br />ತದ್ವಿಮುಕ್ತೇಃ ಸಮಾಪ್ತತ್ವಾದೇಷ ಇತ್ಯಭ್ಯಧಾನ್ಮುನಿಃ ।।  ೧೮೧೩ ।।  </div>
				<div class="verse">ಪ್ರತ್ಯಗ್ದೃಷ್ಟ್ಯವ್ಯವಹಿತೇಃ ಪ್ರಾತ್ಯಕ್ಷ್ಯಾದಾತ್ಮವಸ್ತುನಃ ।। <br />ಏಷ ಇತ್ಯಾತ್ಮನಿರ್ದೇಶೋ ಯತ್ಸಾಕ್ಷಾದಿತಿ ಚ ಶ್ರುತಿಃ ।।  ೧೮೧೪ ।।  </div>
				<div class="verse">ಅವ್ಯಾವೃತ್ತಾನನುಗತಂ ನಿಃಸಾಮಾನ್ಯವಿಶೇಷತಃ ।।  <br />ಬ್ರಹ್ಮೇತಿ ಮುಖ್ಯವೃತ್ತ್ಯೇಹ ವಸ್ತು ಶ್ರುತ್ಯಾಽಭಿಧೀಯತೇ ।।  ೧೮೧೫ ।।  </div>
				<div class="verse">ತಥಾ ಲೋಕಯತೇರ್ಧಾತೋರ್ದರ್ಶನಾರ್ಥತ್ವಹೇತುತಃ ।।  <br />ಪ್ರಕೃತತ್ವಾತ್ತಥಾ ದೃಷ್ಟೇರ್ಲೋಕನಂ ಲೋಕ ಉಚ್ಯತೇ ।।  ೧೮೧೬ ।।  </div>
				<div class="verse">ಕರ್ಮಧಾರಯ ಏವಾತಃ ಸಮಾಸೋಽತ್ರೋಪಪದ್ಯತೇ ।। <br />ನ ತು ಷಷ್ಠೀಸಮಾಸೋಽತ್ರ ವಿಭಾಗಸ್ಯಾಪ್ರಸಿದ್ಧಿತಃ ।।  ೧೮೧೭ ।।  </div>
				<div class="verse">ಶ್ರುತಂ ಚೈಕವಿಭಕ್ತಿತ್ವಂ ಯುಕ್ತಂ ನಾಶ್ರುತಕಲ್ಪನಾ ।। <br />ಕಲ್ಪನಾಹೇತ್ವಸದ್ಭಾವೇ ನಿರಾಕಾಙ್ಕ್ಷೇ ತಥಾ ಶ್ರುತೇ ।।  ೧೮೧೮ ।।  </div>
				<div class="verse">ಷಷ್ಠ್ಯಾದಿಕಲ್ಪನಾಽಸಾಧ್ವೀ ತಸ್ಮಾದತ್ರೇತಿ ಭಣ್ಯತೇ ।। <br />ಸಾಮಾನಾಧಿಕರಣ್ಯಂ ಚ ವಿಶೇಷಣವಿಶೇಷ್ಯತಾ ।।  ೧೮೧೯ ।।  </div>
				<div class="verse">ಲಕ್ಷ್ಯಲಕ್ಷಣಸಂಬನ್ಧೋ ಬ್ರಹ್ಮಲೋಕಾಶ್ರಿಧಾನಯೋಃ ।। <br />ಬ್ರಹ್ಮೇತಿ ಚಾಽಽತ್ಮಯಾಥಾತ್ಮ್ಯಂ ಲಕ್ಷ್ಯತೇ ನಾಭಿಧೀಯತೇ ।।  ೧೮೨೦ ।। </div>
				<div class="verse">ತಥಾ ಲೋಕಗಿರಾ ಬ್ರಹ್ಮತತ್ತ್ವಮಾತ್ಮೋಷಲಕ್ಷ್ಯತೇ ।। <br />ಮುಖ್ಯಮೈಕಾರ್ಥ್ಯಮೇವಂ ಸ್ಯಾದ್ಬ್ರಹ್ಮಲೋಕಪದಾರ್ಥಯೋಃ ।।  ೧೮೨೧ ।।  </div>
				<div class="verse">ನ ಹಿ ಲೋಕಾತಿರೇಕೇಣ ಬ್ರಹ್ಮತ್ವಮುಪಪದ್ಯತೇ ।।  <br />ಬ್ರಹ್ಮಣೋ ವ್ಯತಿರೇಕೇಣ ಪ್ರತ್ಯಕ್ತಾ ನಾನ್ಯತಸ್ತಥಾ ।।  ೧೮೨೨ ।।  </div>
				<div class="verse">ಅನಯೋರೈಕ್ಯಸಂಮೋಹಾತ್ಪಾರೋಕ್ಷ್ಯದ್ವಯಕಲ್ಪನೇ ।। <br />ಸಂಸಾರೋಽಯಮತೋ ಮೋಹಸಮುಚ್ಛಿತ್ತೌ ವಿಮುಕ್ತತಾ ।।  ೧೮೨೩ ।।  </div>
				<div class="verse">ಅತೋಽಶೇಷಮಹಾನರ್ಥಹೇತೋರ್ಮೋಹಸ್ಯ ಹಾನಯೇ ।। <br />ಏಷ ಇತ್ಯಾದಿವಾಕ್ಯೋಕ್ತಿಃ ಸಮ್ಯಗ್ದರ್ಸನಜನ್ಮನೇ ।।  ೧೮೨೪ ।।  </div>
				<div class="verse">ಇತಿಶಬ್ದೋ ಯಥೋಕ್ತಾರ್ಥಪರಾಮರ್ಶನಕರ್ಮಣೇ ।। <br />ಐತಿಹ್ಯಾರ್ಥಸ್ತಥಾ ಹೇತಿ ಸಮ್ರಾಡಿತ್ಯಭಿಮನ್ತ್ರಣಮ್ ।।  ೧೮೨೫ ।। </div>
				<div class="verse">ಇತ್ಯುಕ್ತೇನ ಪ್ರಕಾರೇಣ ಮುಮುಕ್ಷುಂ ಜನಕಂ ಮುನಿಃ ।। <br />ಅನ್ವಶಾತ್ಸಕಲಾನರ್ಥಹೇತ್ವವಿದ್ಯಾಪನುತ್ತಯೇ ।।  ೧೮೨೬ ।।  </div>
				<div class="verse">ವ್ಯುತ್ಥಾತ್ಯಾಽಽಖ್ಯಾಯಿಕಾತೋ ನಃ ಶ್ರುತಿರೇವೇದಮಬ್ರವೀತ್ ।। <br />ಅನ್ವಶಾತ್ಸ ಕಥಂ ಧೀಮಾನ್ರಾಜಾನಮಿತಿ ಚೇಚ್ಛೃಣು ।।  ೧೮೨೭ ।। </div>
				<div class="verse">ಇತೋಽನ್ಯಾ ಗತಯಃ ಸರ್ವಾಃ ಕ್ಷಯಿಸಾಧನಸಂಶ್ರಯಾತ್ ।।  <br />ಕ್ಷಯಿಣ್ಯೋಽತೋ ಹಿ ಪರಮಾ ಗತಿರೇಷೈವ ನಾಪರಾ ।।  ೧೮೨೯ ।।  </div>
				<div class="verse">ಅವಿದ್ಯಾಮಾತ್ರಹೇತುತ್ವಾತ್ಕಾಮಕರ್ಮಾದಿಸಾಧನಾಃ ।। <br />ಗತಯೋಽಪರಮಾಃ ಸರ್ವಾ ಮಾಯಾ ಸ್ವಪ್ನಗತಿರ್ಯಥಾ ।।  ೧೮೩೦ ।।  </div>
				<div class="verse">ಸಂಪಚ್ಚ ಪರಮೈಷೈವ ಮೋಹೋತ್ಥಾಸ್ತ್ವನ್ಯಸಂಪದಃ ।। <br />ಉತ್ಕರ್ಷಾತಿಶಯಃ ಸಂಪದ್ವಿಭೂತಿಶ್ಚೇತಿ ಭಣ್ಯತೇ ।।  ೧೮೩೧ ।।  </div>
				<div class="verse">ಏಷೋಽಸ್ಯ ಪರಮೋ ಲೋಕೋ ಲೋಕಾಸ್ತ್ವನ್ಯೇ ಕ್ಷಯಿಷ್ಣವಃ ।। <br />ಕ್ಷಯಿಷ್ಣುಸಾಧನೋತ್ಪತ್ತೇರ್ನ ತ್ವೇಷೋಽಸಾಧನಾಶ್ರಯಾತ್ ।।  ೧೮೩೨ ।।  </div>
				<div class="verse">ಬ್ರಹ್ಮೈವ ಸನ್ಸ್ವತೋ ಯಸ್ಮಾದ್ಬ್ರಹ್ಮಾಪ್ಯೇತ್ಯವಬೋಧತಃ ।। <br />ತದವಿದ್ಯಾನಿರಾಸೇನ ಮುಕ್ತಿರ್ನಾತೋಽನ್ಯಸಾಧನಾತ್ ।।  ೧೮೩೩ ।।  </div>
				<div class="verse">ಲೋಕಶಬ್ದಸ್ಯ ಮುಖ್ಯೋಽರ್ಥ ಆತ್ಮೈವೇಹ ಯತಸ್ತತಃ ।। <br />ಕರ್ಮಾದಿಹೇತುಸಾಧ್ಯೇಷು ಗೌಣೀ ಲೋಕಾರ್ಥತಾ ಭವೇತ್ ।।  ೧೮೩೪ ।।  </div>
				<div class="verse">ನ ಕರ್ಮಣಾ ಕನೀಯಸ್ತಾ ವೃದ್ಧಿರ್ವಾ ನಾನ್ತರಾತ್ಮನಃ ।।  <br />ಇತಿ ಬಾಹುಮಿವೋದ್ಧಧೃತ್ಯ ವೇದಾನ್ತೈರ್ಘೋಷಣಾ ಕೃತಾ ।।  ೧೮೩೫ ।।  </div>
				<div class="verse">ಆನನ್ದಃ ಪರಮೋಽಸ್ಯೈಷ ಸುಖೋತ್ಕರ್ಷಸಮಾಪ್ತಿತಃ ।। <br />ಸರ್ವಾನನ್ದಾತಿಶಾಯಿತ್ವಾತ್ತಥಾಚೈವಂ ಪ್ರವಕ್ಷ್ಯತೇ ।।  ೧೮೩೬ ।।  </div>
				<div class="verse">ವಿಷಯಸ್ಪರ್ಶಜಾನನ್ದಾಃ ಸಾಧನಾನುವಿಧಾನತಃ ।। <br />ಆದ್ಯನ್ತವತ್ತ್ವಸ್ವಾಭಾವ್ಯಾದ್ದುಃಖಹೇತವ ಏವ ತೇ ।।  ೧೮೩೭ ।।  </div>
				<div class="verse">ಕೂಟಸ್ಥಾತ್ಮಸ್ವಭಾವತ್ವಾತ್ಸರ್ವಸಾಧನನಿಸ್ಪೃಹಃ ।। <br />ಸರ್ವಾನನ್ದಾತಿವರ್ತಿತ್ವಾದಾನನ್ದಃ ಪರಮೋ ಮತಃ ।।  ೧೮೩೮ ।।  </div>
				<div class="verse">ಆನನ್ದಃ ಪರಮೋಽಸ್ಯೈಷ ಇತ್ಯುಕ್ತಾರ್ಥಪ್ರಸಿದ್ಧಯೇ ।। <br />ಏತಸ್ಯೈವೇತಿ ವಚಸಾ ಸಮರ್ಥೋ ಹೇತುರುಚ್ಯತೇ ।।  ೧೮೩೯ ।।  </div>
				<div class="verse">ಏತಸ್ಯೈವ ಯಥೋಕ್ತಸ್ಯ ಸರ್ವಾನನ್ದಾತಿವರ್ತಿನಃ ।। <br />ಉಪಜೀವನ್ತಿ ಭೂತಾನಿ ಬ್ರಹ್ಮಾನನ್ದಸ್ಯ ವಿಪ್ಲುಷಮ್ ।।  ೧೮೪೦ ।।  </div>
				<div class="verse">ಏಷ ಏವಂವಿಧೋ ಯಸ್ಮಾದಾನನ್ದಃ ಪರಮಸ್ತತಃ ।। <br />ಆನನ್ದಾನತಿಶೇತೇಽನ್ಯಾನ್ಸರ್ವಾನಸ್ಯೈವ ಕೃತ್ಸ್ನತಃ ।।  ೧೮೪೧ ।।  </div>
				<div class="verse">ಕೃತ್ಸ್ನೋಽಪಿ ಚೈಷ ಆನನ್ದಸ್ತದವಿದ್ಯೈಕಹೇತುಜಃ ।। <br />ಬುದ್ಧ್ಯಾದ್ಯುಪಾಧ್ಯವಚ್ಛೇದಾನ್ಮಾತ್ರೇತಿ ವ್ಯಪದಿಶ್ಯತೇ ।।  ೧೮೪೨ ।।  </div>
				<div class="verse">ತನ್ಮಾತ್ರಾವರ್ತ್ಮನೈವೈನಂ ಬುಬೋಧಯಿಷುರಾದರಾತ್ ।। <br />ಲವಣಾಬ್ಧಿಂ ಯಥಾ ತದ್ವಲ್ಲವಣಾವಯವೈರಿಹ ।।  ೧೮೪೩ ।।  </div>
				<div class="verse">ಉತ್ತರೋತ್ತರವೃದ್ಧ್ಯಾಽತ ಆನನ್ದಾನ್ಮಾನುಷಾದಾಧಿ ।। <br />ಪರಾನನ್ದಾವಬೋಧಾರ್ಥಂ ಪ್ರವೃತ್ತೈಷೈಾ ಪರಾ ಶ್ರುತಿಃ ।।  ೧೮೪೪ ।।  </div>
				<div class="verse">ಮನುಷ್ಯಾಣಾಂ ಸ ಯಃ ಕಶ್ಚಿತ್ಸಂಸಿದ್ಧೋಽವಯವೈರ್ದೃಢೈಃ ।। <br />ಸಮಗ್ರಾಶೇಷಚಾರ್ವಙ್ಗೋ ರಾದ್ಧೋ ಭೋಗಕ್ಷಮಃ ಪುಮಾನ್ ।।  ೧೮೪೫ ।।  </div>
				<div class="verse">ಕೃತ್ಸ್ನಸಾಧನಸಂಪನ್ನಃ ಸಮೃದ್ಧೋಽತ್ರಾಭಿಧೀಯತೇ ।। <br />ಬಾಹ್ಯೈರಾಧ್ಯಾತ್ಮಿಕೈರೇವಂ ಸಾಧನೈರನ್ವಿತಃ ಪುಮಾನ್ ।।  ೧೮೪೬ ।।  </div>
				<div class="verse">ತಥಾಽಧಿಪತಿರನ್ಯೇಷಾಂ ನೃಣಾಮೇವೇಹ ಯೋ ಭವೇತ್ ।। <br />ಸ್ವತನ್ತ್ರೋಽಧಿಪತಿರ್ಜ್ಞೇಯೋ ಮನುಷ್ಯೈರ್ನ ವಿಹನ್ಯತೇ ।।  ೧೮೪೭ ।।  </div>
				<div class="verse">ಮಾನುಷ್ಯಕೇಣ ಭೋಗೇನ ಸಂಪನ್ನಾನಾಂ ನೃಣಾಮಿಹ ।। <br />ಸಂಪನ್ನೋಽತಿಶಯೇನಾತಃ ಸಂಪನ್ನತಮ ಉಚ್ಯತೇ ।।  ೧೮೪೮ ।।  </div>
				<div class="verse">ಸರ್ವೈರ್ಮಾನುಷ್ಯಕೈರ್ಭೋಗೈಃ ಸಂಪನ್ನೋ ನ ತು ದೈವಿಕೈಃ ।। <br />ಆನನ್ದ ಏಷ ಪರಮೋ ಮನುಷ್ಯಾಣಾಮಿಹೋಚ್ಯತೇ ।।  ೧೮೪೯ ।।  </div>
				<div class="verse">ಶತಕೃತ್ವೋ ಮನುಷ್ಯಾಣಾಮಾನನ್ದೋ ಗುಣಿತಸ್ತು ಯಃ ।। <br />ಪಿತೃಣಾಮೇಕ ಆನನ್ದಸ್ತೇನ ತುಲ್ಯಪ್ರಮಾಣತಃ ।।  ೧೮೫೦ ।।  </div>
				<div class="verse">ಯತ್ಸುಖಂ ಸಾಧನಾಧೀನಂ ದುಃಖಮೇವ ತದುಚ್ಯತೇ ।।  <br />ಅನನ್ಯಸಾಧನಂ ತಸ್ಮಾತ್ಸ್ವಾತ್ಮಸ್ಥಂ ಪರಮಂ ಸುಖಮ್ ।।  ೧೮೫೧ ।।  </div>
				<div class="verse">ತಸ್ಮಾದಾತ್ಮಪರಿಜ್ಞಾನಾತ್ಕಾರ್ಯಜ್ಞೇಯಸಮಾಪ್ತಿತಃ ।। <br />ನಿರಸ್ತತಿಶಯಾನನ್ದೋ ಭವತೀತ್ಯಸ್ಯ ನಿರ್ಣಯಃ ।।  ೧೮೫೨ ।।  </div>
				<div class="verse">ತಾರತಮ್ಯಾದುಪಾಯಾನಾಂ ಶುದ್ಧಿಸ್ತರತಮಾ ಘಿಯಃ ।। <br />ಶುದ್ಧೇಸ್ತರತಮತ್ವಾಚ್ಚ ಸುಖಂ ತರತಮಂ ಭವೇತ್ ।।  ೧೮೫೩ ।।  </div>
				<div class="verse">ಯಾವದ್ಯಾವನ್ಮಲೋ ವ್ಯೇತಿ ಬುದ್ಧೇರ್ಧರ್ಮಾದಿಸಂಚಯಾತ್ ।। <br />ತಾವತ್ತಾವದ್ಧಿಯಃ ಸ್ವಾಸ್ಥ್ಯಂ ತಾವತ್ತಾವತ್ಸುಖೋನ್ನತಿಃ ।।  ೧೮೫೪ ।। </div>
				<div class="verse">ಯಾವದ್ಯಾವದ್ಧನೀಭಾವೋ ಬುದ್ಧೇಃ ಪಾಪಾದಿಸಂಗತೇಃ ।। <br />ತಾವತ್ತಾವದ್ಧಿಯೋಽಸ್ವಾಸ್ಥ್ಯಂ ದುಃಖೋದ್ಭೂತಿಸ್ತಥಾ ತಥಾ ।।  ೧೮೫೫ ।।  </div>
				<div class="verse">ಪಿತೃಲೋಕೋ ಜಿತೋ ಯೈಃ ಸ್ಯಾತ್ಪಿತೃಯಜ್ಞಾದಿಕರ್ಮಭಿಃ ।। <br />ಜಿತಲೋಕಾಸ್ತ ಉಚ್ಯನ್ತೇ ಪಿತರೋ ದಿವ್ಯಭೋಗಿನಃ ।।  ೧೮೫೬ ।।  </div>
				<div class="verse">ಯ ಏಷ ದಕ್ಷಿಮಃ ಪನ್ಥಾಃ ಪಿತೃಲೋಕಃ ಸ ಉಚ್ಯತೇ ।।  <br />ಮನುಷ್ಯಾನನ್ದತಃ ಸೋಽಯಂ ಗುಣಿತಃ ಸ್ಯಾಚ್ಛತಾಧಿಕಃ ।।  ೧೮೫೭ ।।  </div>
				<div class="verse">ಉತ್ತರೇಷ್ವಪಿ ವಾಕ್ಯೇಷು ಯಥೋಕ್ತಮುಪಪಾದಯೇತ್ ।। <br />ಶತಾಧಿಕೋಽಯಮಾನನ್ದಃ ಪೂರ್ವಸ್ಮಾದುತ್ತರಃ ಕ್ರಮಾತ್ ।।  ೧೮೫೮ ।।  </div>
				<div class="verse">ನಕ್ಷತ್ರಲೋಕಶಬ್ದೇನ ಯೇ ಪೂರ್ವಂ ಪ್ರತಿಪಾದಿತಾಃ ।।  <br />ದೇೇವಲೋಕಗಿರಾ ತೇಽತ್ರ ಭಣ್ಯನ್ತೇ ಸೂಕ್ಷ್ಮಮೂರ್ತಯಃ ।।  ೧೮೫೯ ।।  </div>
				<div class="verse">ಸರ್ಗಸ್ಯ ಜನನಾದಾದೌ ದೇವತ್ವಂ ಯೇ ಪ್ರಪೇದಿರೇ ।। <br />ಆಜಾನದೇವಾಸ್ತೇಽತ್ರ ಸ್ಯುಃ ಪೂರ್ವೇಭ್ಯಃ ಸೂಕ್ಷ್ಮಮೂರ್ತಯಃ ।।  ೧೮೬೦ ।।  </div>
				<div class="verse">ವ್ಯಾಪೀನಿ ತೇಷಾಂ ಸೂಕ್ಷ್ಮಾಣಿ ಶರೀರಾಣಿ ಮಹಾತ್ಮನಾಮ್ ।। <br />ಪೂರ್ವಾನನ್ದೇಭ್ಯ ಏತೇಷಾಮಾನನ್ದೋಽತೋ ಮಹಾನ್ಮತಃ ।।  ೧೮೬೧ ।।  </div>
				<div class="verse">ನಾನಾದ್ವಂದ್ವೋಪಘಾತಾರ್ಥಹೇತೂನಾಂ ಬಹುಲತ್ವತಃ ।। <br />ಆಜಾನದೇವಾನನ್ದೋಽತಃ ಪೂರ್ವೇಭ್ಯಃ ಸ್ಯಾಚ್ಛತಾಧಿಕಃ ।।  ೧೮೬೨ ।।  </div>
				<div class="verse">ಶ್ರೋತ್ರಿಯೋಽಧೀತವೇದಃ ಸ್ಯಾಜ್ಜ್ಞಾತವೇದಾರ್ಥ ಏವ ಯಃ ।। <br />ಕೃತ್ಸ್ನಚೋದಿತಕಾರಿತ್ವಾತ್ಸರ್ವಪಾಪವಿವರ್ಜಿತಃ ।।  ೧೮೬೩ ।।  </div>
				<div class="verse">ಆಜಾನದೇವಾವಧಿಕಕಾಮಾನುಪಹತಾಶಯಃ ।। <br />ತತಃ ಪರೇಷು ಭೋಗೇಷು ಜಾತತೃಷ್ಣಶ್ಚ ಯಃ ಪುಮಾನ್ ।।  ೧೮೬೪ ।।  </div>
				<div class="verse">ಆಜಾನದೇವಾನನ್ದೇನ ಸಮಂ ತಸ್ಯ ಚ ಯತ್ಸುಖಮ್ ।।  <br />ಅಸ್ಯಾಕಾಮಹತತ್ವೇನ ಸುಖೋತ್ಕೃಷ್ಟಿರಿಹೋಚ್ಯತೇ ।।  ೧೮೬೫ ।।  </div>
				<div class="verse">ಶ್ರೋತ್ರಿಯಾವೃಜಿನತ್ವೇ ದ್ವೇ ತುಲ್ಯೇ ಏವಾಽಽವಿರಿಞ್ಚಿತಃ ।। <br />ಅಕಾಮಹತತಾಹೇತೋರ್ವೃದ್ಧೌ ಹ್ ಲಾದೋ ವಿವರ್ಧತೇ ।।  ೧೮೬೬ ।।  </div>
				<div class="verse">ಪೂರ್ವಪೂರ್ವೋಷಭೋಗೇಭ್ಯೋ ಯಾವದ್ಯಾವನ್ನಿವರ್ತತೇ ।। <br />ಕಾಮೋ, ವಿವರ್ಧತೇ ಪುಂಸಸ್ತಾವತ್ತಾವತ್ಸುಖಂ ಹೃದಿ ।।  ೧೮೬೭ ।।  </div>
				<div class="verse">ಕಾಮೈಕಕ್ಷಯತನ್ತ್ರೈವ ಯಸ್ಮಾತ್ಪುಂಸಃ ಸುಖೋನ್ನತಿಃ ।। <br />ಅಕಾಮಹತತೈವಾತಃ ಪೂರ್ವಾಭ್ಯಾಂ ಸಾಧನಂ ಪರಮ್ ।।  ೧೮೬೮ ।।  </div>
				<div class="verse">ಸಾಧನತ್ವಂ ಸಮಾನಂ ಸ್ಯಾತ್ರ್ರಯಾಣಾಮಿಹ ಯದ್ಯಪಿ ।। <br />ಕಾಮಕ್ಷಯಪ್ರಕರ್ಷೋಽತ್ರ ಹ್ಯುತ್ಕೃಷ್ಟಾಹ್ಲಾದಸಾಧನಮ್ ।।  ೧೮೬೯ ।।  </div>
				<div class="verse">ಸಮುಚ್ಚಯವಿವಕ್ಷಾಽತ್ರ ನ ಮನಾಗಪಿ ಯುಜ್ಯತೇ ।। <br />ಕರ್ತೃತ್ವಾದಿಸಮುಚ್ಛೇದಿಂಜ್ಞಾನಸ್ಯೇಹಾಽಽಶ್ರಿತತ್ವತಃ ।।  ೧೮೭೦ ।।  </div>
				<div class="verse">ಸಮುಚ್ಚಯನಿವೃತ್ತ್ಯರ್ಥಂ ನ್ಯಾಯಶ್ಚಾಪಿ ಪುರೋದಿತಃ ।। <br />ನಾತಃ ಸಮುಚ್ಚಯಾಶೇಹ ಕರ್ತವ್ಯಾ ಸೂಕ್ಷ್ಮದರ್ಶಿಭಿಃ ।।  ೧೮೭೧ ।।  </div>
				<div class="verse">ಸಾಧನತ್ವಂ ಯತಸ್ತುಲ್ಯಂ ಶ್ರೋತ್ರಿಯಾವೃಜಿನತ್ವಯೋಃ ।। <br />ಅವರೇಷ್ವಪಿ ಭೋಗೇಷು ನ ಚೋತ್ತಮಸುಖಂ ತತಃ ।।  ೧೮೭೨ ।।  </div>
				<div class="verse">ಅಕಾಮಹತತೈವಾತ್ರ ತಾರತಮ್ಯಾತ್ಮಕತ್ವತಃ ।। <br />ಭೇದಾದುತ್ತಮಸೌಖ್ಯಸ್ಯ ಸಾಧನಂ ಚೋತ್ತಮಾ ಭವೇತ್ ।।  ೧೮೭೩ ।।  </div>
				<div class="verse">ಯುವಾ ಸಾಧುಯುತ್ವೇತ್ಯೇವಂ ತೈತ್ತಿರೀಯಶ್ರುತೀರಣಾತ್ ।। <br />ಅಧರೇಷ್ವಪಿ ವಾಕ್ಯೇಷು ಶ್ರೋತ್ರಿಯಾದಿ ವಿವಕ್ಷಿತಮ್ ।।  ೧೮೭೪ ।।  </div>
				<div class="verse">ವಿರಾಟ್ಪ್ರಜಾಪತಿರ್ಜ್ಞೇಯಸ್ರೈಲೋಕ್ಯಾತ್ಮಕದೇಹಭೃತ್ ।। <br />ಹಿರಣ್ಯಗರ್ಭೋ ಬ್ರಹ್ಮಾಽತ್ರ ತಥಾ ಬ್ರಹ್ಮಾಗಿರೋಚ್ಯತೇ ।।  ೧೮೭೫ ।।  </div>
				<div class="verse">ಅತಃ ಪರಮನನ್ತತ್ವಾದ್ಗಣಿತಂ ವಿನಿವರ್ತತೇ ।। <br />ಯತ ಏವಮತಃ ಪ್ರಾಹಾಥೈಷ ಏವೇತಿ ನಃ ಶ್ರುತಿಃ ।।  ೧೮೭೬ ।।  </div>
				<div class="verse">ಅನೇನಾತಿಶಯವತಾ ಹ್ಯಸ್ಮದ್ಗೋಚರವರ್ತಿನಾ ।। <br />ಅಪಾಸ್ತಾತಿಶಯಾನನ್ದಂ ಸುಖೇನೇಹಾನುಮೀಯತೇ ।।  ೧೮೭೭ ।।  </div>
				<div class="verse">ಧ್ವಸ್ತಾತಿಶಯನಿಷ್ಠತ್ವಾಲ್ಲೋಕೇ ಸಾತಿಶಯಾತ್ಮನಃ ।।  <br />ಯತೋಽತೋಽತಿಶಯವತಾ ಗಮ್ಯತೇಽನತಿಶಯಂ ಸುಖಮ್ ।।  ೧೮೭೮ ।।  </div>
				<div class="verse">ಯತ್ರೈತಾನಿ ಸಮಸ್ತಾನಿ ನಿಷ್ಠಾಂ ಯಾನ್ತಿ ಪರಾತ್ಮನಿ ।। <br />ಪರಮೋಽಸಾವಿಹಾಽಽನನ್ದಃ ಸರ್ವಾನನ್ದಾತಿಲಙ್ಘನಾತ್ ।।  ೧೮೭೯ ।।  </div>
				<div class="verse">ಏಷೋಽಸ್ಯೇತಿ ಪ್ರತಿಜ್ಞಾತ ಆನನ್ದಃ ಸೋಽನುಮಾನತಃ ।। <br />ನಿಷ್ಠಾಂ ಪ್ರತೀಚಿ ಗಮಿತ ಉತ್ತರೋತ್ತರವೃದ್ಧಿತಃ ।।  ೧೮೮೦ ।।  </div>
				<div class="verse">ಅವಿಜ್ಞಾತಪರಾನನ್ದಾನ್ಪ್ರತ್ಯೇಷಾಽನುಮಿತಿರ್ಮತಾ ।।  <br />ಸಾಕ್ಷಾಜ್ಜ್ಞಾತಾತ್ಮತತ್ತ್ವಾನಾಂ ಪ್ರತ್ಯಕ್ಷತಮಮೇವ ತತ್ ।।  ೧೮೮೧ ।।  </div>
				<div class="verse">ಅಕಾಮಹತಧೀಗಮ್ಯ ಆನನ್ದಃ ಪ್ರತ್ಯಗಾತ್ಮನಿ ।। <br />ಯಃ ಸ ಏವ ಯಥೋಕ್ತೇಭ್ಯಃ ಪರಮಃ ಸ್ಯಾದನನ್ತತಃ ।।  ೧೮೮೨ ।।  </div>
				<div class="verse">ತಥಾಚ ಭಗವಾನ್ವ್ಯಾಸಃ ಸರ್ವವೇದಾರ್ಥತತ್ತ್ವವಿತ್ ।। <br />ಸ್ವಯಂ ಪ್ರಾಹೇಮಮೇವಾರ್ಥಂ ಕಾಮಾನರ್ಥಜಿಹಾಸಯಾ ।।  ೧೮೮೩ ।।  </div>
				<div class="verse">ಯಚ್ಚ ಕಾಮಸುಖಂ ಲೋಕೇ ಯಚ್ಚ ದಿವ್ಯಂ ಮಹತ್ಸುಖಮ್ ।। <br />ತೃಷ್ಣಾಕ್ಷಯಸುಖಸ್ಯೈತೇ ನಾರ್ಹತಃ ಷೋಡಶೀಂ ಕಲಾಮ್ ।।  ೧೮೮೪ ।।  </div>
				<div class="verse">ಯತೋ ಯತೋ ನಿವರ್ತತೇ ತತಸ್ತತೋ ವಿಮುಚ್ಯತೇ ।।  <br />ನಿವರ್ತನಾದ್ಧಿ ಸರ್ವತೋ ನ ವೇತ್ತಿ ದುಃಖಮಣ್ವಪಿ ।।  ೧೮೮೫ ।।  </div>
				<div class="verse">ಸಲಿಲಾದಿಗಿರಾ ಯೋಽರ್ಥಃ ಪ್ರತ್ಯಜ್ಞಾಯಿ ಪುರಾಽಖಿಲಃ ।। <br />ಬ್ರಹ್ಮಲೋಕಾನ್ತವಾಕ್ಯೇನ ತಸ್ಯ ಸ್ಯಾದುಪಸಂಹೃತಿಃ ।।  ೧೮೮೬ ।।  </div>
				<div class="verse">ಪ್ರಶ್ನಾರ್ಥೇಽಸ್ಮಿನ್ಸಮಾಪ್ತೇಽಪಿ ಪೂರ್ವವತ್ತಂ ಮುನಿಂ ನೃಪಃ ।। <br />ಅನ್ವಯುಙ್ಕಾತ ಊರ್ಧ್ವಂ ತ್ವಂ ಮುಕ್ತಯೇ ಬ್ರೂಹಿ ಯತ್ಪರಮ್ ।।  ೧೮೮೭ ।।  </div>
				<div class="verse">ಯಾಜ್ಞವಲ್ಕ್ಯೋಽಪಿ ರಾಜ್ಞೈವಂ ಪೃಷ್ಟಃ ಸನ್ಪೂರ್ವವತ್ತದಾ ।। <br />ಅವಿಭೇದನ್ಯತೋ ಹೇತೋರ್ನ ತ್ವಸಾಮರ್ಥ್ಯಕಾರಣಾತ್ ।।  ೧೮೮೮ ।।  </div>
				<div class="verse">ಸರ್ವಜ್ಞತ್ವಾನ್ಮುನೇರ್ನಾಭೂತ್ಪ್ರಶ್ನಾರ್ಥಾಜ್ಞಾನತೋ ಭಯಮ್ ।।  <br />ಕಾರಣಂ ತ್ವನ್ಯದೇವಾತೋ ಯತಃ ಶ್ರುತಿರಭಾಷತ ।।  ೧೮೮೯ ।।  </div>
				<div class="verse">ಅವಿವಕ್ಷುಮಯಂ ರಾಜಾ ಕಾಮಪ್ರಶ್ನಬಲಾಶ್ರಯಾತ್ ।। <br />ಕಿಂಜ್ಯೋತಿರಿತ್ಯೇವಮಾದಿಮಪ್ರಾಕ್ಷೀನ್ಮಾಂ ಪುನಃ ಪುನಃ ।।  ೧೮೯೦ ।।  </div>
				<div class="verse">ಅಪ್ರತ್ಯಾಖ್ಯೇಯೋ ಹ್ಯರ್ಥಶ್ಚ ಸತ್ಯಸ್ಯಾವಶ್ಯರಕ್ಷಣಾತ್ ।। <br />ಸ್ವಯಂಜ್ಯೋತಿಷ್ಟ್ವನಿರ್ಣೀತಿಃ ಕೃತಾಽತೋಽನವಶೇಷತಃ ।।  ೧೮೯೧ ।।  </div>
				<div class="verse">ನಿರ್ಣೀತೇಽಪ್ಯಥ ಮಾಂ ರಾಜಾ ಪುನಃ ಪುನರಪೃಚ್ಛತ ।। <br />ಅತ ಊರ್ಧ್ವಮಿತಿ ಗಿರಾ ನಿರುಣದ್ಧ್ಯೇವ ಮಾಂ ನೃಪಃ ।।  ೧೮೯೨ ।।  </div>
				<div class="verse">ಕಾಮಪ್ರಶ್ನಾಙ್ಕುಶೇನೈವ ಮಾಂ ವಶೀಕೃತ್ಯ ಮದ್ಗತಮ್ ।। <br />ಸಮಾದಿತ್ಸತಿ ನಿಃಶೇಷಂ ಜ್ಞಾನಂ ರಾಜಾಽತಿಪಣ್ಡಿತಃ ।।  ೧೮೯೩ ।।  </div>
				<div class="verse">ಇತ್ಯೇಷ ಭಯಹೇತುಃ ಸ್ಯಾದ್ಯಾಜ್ಞವಲ್ಕ್ಯಸ್ಯ ನಾನ್ಯತಃ ।। <br />ಭಯಹೇತೋರವಿದ್ಯಾಯಾಃ ಸರ್ವಜ್ಞತ್ವಾದಸಂಭವಾತ್ ।।  ೧೮೯೪ ।।  </div>
				<div class="verse">ಅಸಕೃನ್ನಿರ್ಣಯೋಽಕಾರಿ ಪೃಷ್ಟೇ ವಸ್ತುನ್ಯಶೇಷತಃ ।। <br />ಅರೌತ್ಸೀನ್ಮಾಂ ತಥಾಽಪ್ಯೇಷ ಸರ್ವಸ್ವಾದಿತ್ಸಯಾ ನೃಪಃ ।।  ೧೮೯೫ ।।  </div>
				<div class="verse">ಮೇಧಾವೀ ಪಣ್ಡಿತೋಽತೋಽಯಂ ಬ್ರಹ್ಮಸ್ವಾದಾನಕಾರಣಾತ್ ।। <br />ನ ಬಿಭೇತಿ ಯತಸ್ತಸ್ಮಾದ್ಭೇತವ್ಯಂ ಜನಕಾದ್ಭೃಶಮ್ ।।  ೧೮೯೬ ।।  </div>
				<div class="verse">ನನು ಪ್ರಶ್ನಾ ಯಥೋಕ್ತಾಶ್ಚೇನ್ನಿರ್ಣೀತಾರ್ಥಾಃ ಪುರೋಕ್ತಿಭಿಃ ।। <br />ಅನಿರ್ಣೀತಂ ಕಿಮುದ್ಧಿಶ್ಯ ನೃಪೋಽಪ್ರಕ್ಷೀನ್ಮುನಿಂ ಪುನಃ ।।  ೧೮೯೭ ।।  </div>
				<div class="verse">ಸ್ವಪ್ನಬುದ್ಧಾನ್ತಸಂಚಾರ ಆತ್ಮನೋ ಯಃ ಪುರೋದಿತಃ ।। <br />ದೃಷ್ಟಾನ್ತತ್ವೇನ ರಾಜ್ಞಾಽಸೌ ಸರ್ವೋಽಪೀಹ ವಿವಕ್ಷಿತಃ ।।  ೧೮೯೮ ।।  </div>
				<div class="verse">ತಸ್ಯ ದಾರ್ಷ್ಟನ್ತಿಕೋ ಯೋಽರ್ಥೋ ಯಾವತ್ಸಾಕ್ಷಾನ್ನ ಕಥ್ಯತೇ ।। <br />ಮುಮುಕ್ಷತಿ ನ ತಾವತ್ತಂ ರಾಜಾ ಪ್ರಶ್ನಾರ್ಥಶೇಷತಃ ।।  ೧೮೯೯ ।।  </div>
				<div class="verse">ದೃಷ್ಟಾನ್ತಸ್ಯ ಸುಷುಪ್ತೇಶ್ಚ ನಾರ್ಥಂ ದಾರ್ಷ್ಟಾನ್ತಿಕಂ ಜಗೌ ।। <br />ಬ್ರಹ್ಮಾಸ್ಮೀತ್ಯಾಗಮಾದ್ಬೋಧಃ ಸುಷುಪ್ತೋದಾಹೃತೇರ್ಮತಃ ।। <br />ದಾರ್ಷ್ಟಾನ್ತಿಕೋಽರ್ಥಃ ಪ್ರಾಜ್ಞಾಸ್ಯ ದೃಷ್ಟಾನ್ತಸ್ಯಾವಶೇಷತಃ ।।  ೧೯೦೦ ।।  </div>
				<div class="verse">ಉಕ್ತೇ ದಾರ್ಷ್ಟಾನ್ತಿಕೇಽರ್ಥೇಽಸ್ಮಿನ್ಪ್ರಶ್ನಾರ್ಥಸ್ಯ ಸಮಾಪ್ತಿತಃ ।। <br />ಸರ್ವಮುಕ್ತಂ ಭವೇದ್ಯಸ್ಮಾದತಃ ಸೋಽರ್ಥೋಽಧುನೋಚ್ಯತೇ ।।  ೧೯೦೧ ।।  </div>
				<div class="verse">ಅಸಙ್ಗೋ ಮತ್ಸ್ಯವತ್ಪ್ರತ್ಯಙ್ಕಾಮಕರ್ಮಾದಿಭಿಃ ಕ್ರಮಾತ್ ।। <br />ಸಮೇತಿ ಸ್ವಪ್ನಬುದ್ಧಾನ್ತೌ ಯಥಾಽಯಂ ಸ್ವವಶಸ್ತಥಾ ।।  ೧೯೦೨ ।।  </div>
				<div class="verse">ಸಹೇತುರಸ್ಯ ಸಂಸಾರಃ ಪರಲೋಕೇಹಲೋಕಯೋಃ ।। <br />ಸವಿಸ್ತರಃ ಸ ವಕ್ತವ್ಯ ಇತ್ಯರ್ಥೇಯಂ ಪರಾ ಶ್ರುತಿಃ ।।  ೧೯೦೩ ।।  </div>
				<div class="verse">ಬನ್ಧೋ ಬನ್ಧನಹೇತುಶ್ಚ ಮೋಕ್ಷಸ್ತದ್ಧೇತುರೇವ ಚ ।। <br />ಸವಿಸ್ತರಃ ಪ್ರವಕ್ತವ್ಯಸ್ತದುಕ್ತ್ಯರ್ಥಾ ಪರಾ ಶ್ರುತಿಃ ।।  ೧೯೦೪ ।।  </div>
				<div class="verse">ಜಾಗ್ರತ್ಸ್ಥಾನಾತ್ತತಃ ಪೂರ್ವಂ ಸ್ವಪ್ನಮಾತ್ಮಾ ಪ್ರವೇಶಿತಃ ।। <br />ಜಾಗ್ರದ್ಭೂಮಿಂ ಸ ನೇತವ್ಯೋ ದಾರ್ಷ್ಟಾನ್ತಿಕವಿವಕ್ಷಯಾ ।।  ೧೯೦೫ ।।  </div>
				<div class="verse">ಆನನ್ದನಿರ್ಣಯಾನ್ತಂ ತು ಸಂಪ್ರಸಾದವಚೋ ಯದಾ ।। <br />ತದಾ ನಿಗಮನಾರ್ಥಂ ತತ್ಪ್ರತಿಜ್ಞಾತಾರ್ಥಗೋಚರಮ್ ।।  ೧೯೦೬ ।।  </div>
				<div class="verse">ಅಲುಪ್ತದೃಷ್ಟಿರಾತ್ಮಾಽಯಂ ಯಥೋಕ್ತಂ ಸ್ವಪ್ನಬೋಧಯೋಃ ।। <br />ಪ್ರಾಜ್ಞೇಽಪಿ ಚ ತಥೈವಾಯಂ ಯದ್ವೈ ತದಿತಿವಾಕ್ಯತಃ ।।  ೧೯೦೭ ।।  </div>
				<div class="verse">ಅತಿಕಾರಕಹೇತುಶ್ಚ ಯಥಾಽಽತ್ಮಾಽಯಂ ಸುಷುಪ್ತಗಃ ।। <br />ಕೂಟಸ್ಥದೃಷ್ಟಿಮಾತ್ರತ್ವಾತ್ತಥಾ ಸ್ವಪ್ನಪ್ರಬೋಧಯೋಃ ।।  ೧೯೦೮ ।।  </div>
				<div class="verse">ಇತ್ಯೇವಂ ಪೂರ್ವಸಿದ್ಧೇಽರ್ಥೇ ನಿಗಮಾರ್ಥಂ ಪುನರ್ವಚಃ ।। <br />ಸ ವಾ ಇತ್ಯಾದಿಕಂ ಜ್ಞೇಯಂ ನ ತು ನಾಶಾದಿಶಙ್ಕಯಾ ।।  ೧೯೦೯ ।।  </div>
				<div class="verse">ಇತ ಆರಭ್ಯ ಸಂಸಾರ ಆತ್ಮಾನೋ ವರ್ಣಯೇಽಧುನಾ ।।  <br />ಸ್ವಪ್ನಾದ್ಬೋಧಾಪ್ತಿವಚ್ಚಾಸ್ಮಾಲ್ಲೋಕಾಲ್ಲೋಕಾನ್ತರಂ ಗತಃ ।।  ೧೯೧೦ ।।  </div>
				<div class="verse">ಇತ್ಯರ್ಥಪ್ರತಿಪತ್ತ್ಯರ್ಥಂ ದೃಷ್ಟಾನ್ತೋಽತ್ರಾಭಿಧೀಯತೇ ।। <br />ಸುಖಾವಬೋಧಸಿದ್ಧ್ಯರ್ಥಂ ಶ್ರೋತುರರ್ಥೇ ವಿವಕ್ಷಿತೇ ।।  ೧೯೧೧ ।।  </div>
				<div class="verse">ನಾನಾರ್ಥಸಾಧನೈರ್ಮಾರ್ಗೇ ಯಥಾಽನಃ ಸುಸಮಾಹಿತಮ್ ।। <br />ಶಬ್ದಾನ್ನಾನಾವಿಧಾನ್ಕುರ್ವದ್ಗುಭಾರಪ್ರಪೀಡನಾತ್ ।।  ೧೯೧೨ ।।  </div>
				<div class="verse">ವ್ರಜೇಚ್ಛಾಕಟಿಕೇನೇಹ ದೇಶಾನ್ತರಮಧಿಷ್ಠಿತಮ್ ।। <br />ಅನಸಸ್ತದ್ಗತಾಚ್ಚಾರ್ಥಾದ್ವಿಲಕ್ಷಣವಪುರ್ಭೃತಾ ।।  ೧೯೧೩ ।।  </div>
				<div class="verse">ಸ್ವಾರ್ಥೇನಾಧಿಷ್ಠಿತಂ ಗಚ್ಛೇತ್ಪಥಿ ಶಾಕಟಿಕೇನ ತತ್ ।। <br />ದೃಷ್ಟಾನ್ತಾರ್ಥೇನ ಸಂಬನ್ಧ ಏವಮೇವೇತಿ ಭಣ್ಯತೇ ।।  ೧೯೧೪ ।।  </div>
				<div class="verse">ಭುಕ್ತದೇಹಾದಿದಂ ಲಿಙ್ಗಮುತ್ಕ್ರಾನ್ತಂ ಭೋಗಸಂಕ್ಷಯಾತ್ ।। <br />ಯಾತಿ ದೇಹಾನ್ತರಂ ತದ್ವತ್ಕರ್ಮವಿದ್ಯಾದಿಸಂಭೃತಮ್ ।।  ೧೯೧೫ ।।  </div>
				<div class="verse">ವಿಯ಼ುಕ್ತಂ ದೇವತಾಭಿಃ ಸತ್ಕರ್ಮಸಂಭಾರಸಂಭೃತಮ್ ।। <br />ಅನೋವಲ್ಲಿಙ್ಗಮೇತ್ಯೇತತ್ಪ್ರತ್ಯಗಾತ್ಮಾರ್ಥಸಿದ್ಧಯೇ ।।  ೧೯೧೬ ।।  </div>
				<div class="verse">ಶಾರೀರವಚಸಾ ಚಾತ್ರ ಲಿಙ್ಗಮೇವಾಭಿಧೀಯತೇ ।। <br />ಶರೀರದೇಶಸಂಸ್ಥತ್ವಾನ್ನ ತು ಪ್ರತ್ಯಙ್ಙಸಂಹತೇ ।।  ೧೯೧೭ ।।  </div>
				<div class="verse">ಪ್ರಾಜ್ಞೇನಾಧಿಷ್ಠಿತಂ ಗಚ್ಛೇದ್ರಥಿನಾ ಸ್ವಾರ್ಯರೂಪಿಣಾ ।। <br />ಪ್ರತ್ಯಗ್ಧಿಯಃ ಸಮಾರೋಹಮನ್ವಾತ್ಮಾಽಽರೂಢವದ್ಯತಃ ।।  ೧೯೧೮ ।।  </div>
				<div class="verse">ಪ್ರಾಜ್ಞೇನೇಹಾಽಽತ್ಮನಾ ತಸ್ಮಾದನ್ವಾರೂಢೋಽಭಿಧೀಯತೇ ।।  <br />ಭಾನುನೇವೋದಪಾತ್ರಾದೇರಾರೋಹೋ ನಾಽಽತ್ಮನಃ ಸ್ವತಃ ।।  ೧೯೧೯ ।।  </div>
				<div class="verse">ಪ್ರಾಕ್ಚೋಕ್ತಮಾತ್ಮನೈವಾಯಂ ಜ್ಯೋತಿಷೇತ್ಯಾದಿಕಂ ವಚಃ ।। <br />ಆತ್ಮಾನಂ ರಥಿನಂ ವಿದ್ಧೀತ್ಯಪಿ ಶ್ರುತ್ಯನ್ತರೇ ವಚಃ ।।  ೧೯೨೦ ।।  </div>
				<div class="verse">ಮರ್ಮಕೃನ್ತನಸಂಭೂತವೇದನಾರ್ದಿತಮಾನಸಮ್ ।। <br />ಹಿಕ್ಕಿಕಾಲಕ್ಷಣಂ ಶಬ್ದಂ ಮೃತಿಕಾಲ ಉಪಸ್ಥಿತೇ ।।  ೧೯೨೧ ।।  </div>
				<div class="verse">ಉತ್ಸರ್ಜದ್ಯಾತಿ ಲಿಙ್ಗಂ ತದಿತಿ ಪ್ರತ್ಯಕ್ಷಗೋಚರಃ ।।  <br />ತದಿದಂ ಭಣ್ಯತೇ ಶ್ರುತ್ಯಾ ಪುಂಸಾಂ ವೈರಾಗ್ಯಜನ್ಮನೇ ।।  ೧೯೨೨ ।।  </div>
				<div class="verse">ಮರ್ಮಸೂತ್ಕೃತ್ಯಮಾನೇಷು ಮುಚ್ಯಮಾನೇಷು ಸಂಧಿಷು ।। <br />ಮುಮೂರ್ಷತೋಽತ್ರ ಯದ್ದುಃಖಂ ಸ್ಮರ್ಯತಾಂ ತನ್ಮುಮುಕ್ಷುಭಿಃ ।।  ೧೯೨೩ ।।  </div>
				<div class="verse">ಕಸ್ಮಿನ್ಕಾಲ ಇದಂ ಜನ್ತೋಃ ಕಿಂನಿಮಿತ್ತಂ ಚ ಜಾಯತೇ ।।  <br />ಇತ್ಯಸ್ಯ ಪ್ರತಿಪತ್ತ್ಯರ್ಥಂ ಪರೋ ಗ್ರನ್ಥೋಽವತಾರ್ಯತೇ ।।  ೧೯೨೪ ।।  </div>
				<div class="verse">ಉದಾನವಾಯೌ ಪ್ರಬಲೇ ಯತ್ರೈತತ್ಸ್ಯಾನ್ಮುಮೂರ್ಷತಃ ।।  <br />ಊರ್ಧ್ವೋಚ್ಛ್ವಾಸೀ ಪುಮಾಂಸ್ತತ್ರ ಯಥೋಕ್ತಂ ಜಾಯತೇ ಮೃತೌ ।।  ೧೯೨೫ ।।  </div>
				<div class="verse">ಪಿಣ್ಡೋಽಣುತ್ವಂ ಯದಾಽಭ್ಯೇತಿ ಜರಯಾಽಭ್ಯರ್ದಿತಸ್ತದಾ ।। <br />ಉಪತಾಪಾನ್ವಿತೋ ವಾ ಸನ್ಯಥೋಕ್ತಂ ಪ್ರತಿಪದ್ಯತೇ ।।  ೧೯೨೬ ।।  </div>
				<div class="verse">ಅಣಿಮಾನಮಣೋರ್ಭಾವಂ ಕಾರ್ಶ್ಯಂ ದೇಹೋ ಯದೈತ್ಯಯಮ್ ।। <br />ಜರಯಾ ರೋಗಹೇತೋರ್ವಾ ಊರ್ಧ್ವೋಚ್ಛ್ವಾಸೀ ತದಾ ಭವೇತ್ ।।  ೧೯೨೭ ।।  </div>
				<div class="verse">ಜರಯಾ ರೋಗತೋ ವಾಽಸ್ಯ ಜಾಯತೇ ವಿಷಮಾಗ್ನಿತಾ ।। <br />ಸಮ್ಯಕ್ಪಕ್ತಿಸ್ತತೋಽನ್ನಸ್ಯ ಮನ್ದಾಗ್ನೇರ್ನೋಪಜಾಯತೇ ।।  ೧೯೨೮ ।। </div>
				<div class="verse">ರಸಾದಿಧಾತುಭಿರ್ದೇಹಸ್ತತೋಽನುಪಚಯಾದಯಮ್ ।। <br />ಅಬಲಃ ಸನ್ಪತತ್ಯೇಷ ಜೀರ್ಣಮನ್ದಿರವತ್ಕ್ಷಿತೌ ।।  ೧೯೨೯ ।।  </div>
				<div class="verse">ಅಥೈವಂ ಕೃಶತಾಪನ್ನೇ ದೇಹೇನ್ತರುಪಜಾಯತೇ ।।  <br />ಯಾ ವೃತ್ತಿಃ ಸೋಚ್ಯತೇ ಸಾಕ್ಷಾದ್ದೃಷ್ಟಾನ್ತೋಕ್ತ್ಯಾ ಪ್ರಯತ್ನತಃ ।।  ೧೯೩೦ ।।  </div>
				<div class="verse">ಆಮ್ರಂ ಯಥಾ ರಸಾದಾರ್ಢ್ಯೇ ಸ್ವಸ್ಮಾದವೃನ್ತಾತ್ಪ್ರಮುಚ್ಯತೇ ।। <br />ತಥೇಹಾನ್ನರಸಗ್ಲಾನೌ ಲಿಙ್ಗಂ ದೇಹಾತ್ಪ್ರಮುಚ್ಯತೇ ।।  ೧೯೩೧ ।।  </div>
				<div class="verse">ವೃನ್ತೇ ನಿಬಧ್ಯತೇ ಯೇನ ರಸೇನಾಽಽಪರಿಪಾಕತಃ ।।  <br />ಸ ರಸೋ ಬನ್ಧನಂ ಜ್ಞೇಯೋ ವೃನ್ತಂ ವಾ ಬನ್ಧನಂ ಮತಮ್ ।।  ೧೯೩೨ ।। </div>
				<div class="verse">ವೃನ್ತೇನಾಽಽಮ್ರಸ್ಯ ಸಂಬನ್ಧೋ ರಸಸ್ಯಾಽಽಪರಿಪಾಕತಃ ।। <br />ಬಾಲ್ಯೇ ದೃಢೋ ಯಥಾ ತದ್ವನ್ನೈವಂ ಪಕ್ವರಸಸ್ಯ ಸಃ ೧೯೩೩ ।।  </div>
				<div class="verse">ಕ್ಲೈದ್ಯಮಾಪದ್ಯಮಾನೋಽಥ ಪಾಕಕಾಲ ಉಪಸ್ಥಿತೇ ।। <br />ರಸ ಆಮ್ರಂ ಧಾರಯಿತುಂ ನೈವೇಹೋತ್ಸಹತೇಽಬಲಃ ।।  ೧೯೩೪ ।।  </div>
				<div class="verse">ಗುರುತ್ವಾದ್ಬನ್ಧನಾದ್ವೃನ್ತಾದ್ರಸಾದ್ವಾಽಥ ಪ್ರಮುಚ್ಯತೇ ।।  ೧೯೩೫ ।।   <br />ನಾನಾಹೇತುಕಪಾತಸ್ಯ ಫಲಸ್ಯ ಪ್ರತಿಪತ್ತಯೇ ।।  <br />ದೃಷ್ಟಾನ್ತಾನಾಮಿಹೋಕ್ತಿಃ ಸ್ಯಾದ್ಭೂಯಸಾಂ ಭಿನ್ನರೂಪಿಣಾಮ್ ।।  ೧೯೩೬ ।।  </div>
				<div class="verse">ವೃನ್ತಾದೇವಾಽಽಮ್ರಪಾತೋಽತ್ರ ವೃನ್ತೇನೋದುಮ್ಬರಂ ಸಹ ।।  <br />ಪತತ್ಯಶ್ವತ್ಥಪಾತಸ್ತು ಪಾಕೇಽಪ್ಯನ್ಯನಿಮಿತ್ತತಃ ।।  ೧೯೩೭ ।।  </div>
				<div class="verse">ಬಹುಪ್ರಕಾರಸಿದ್ಧ್ಯರ್ಥಂ ವಾಶಬ್ದವ್ಯಾಹೃತಿಸ್ತ್ವಿಹ ।।  <br />ಬಹುಹೇತುರ್ಮೃತಿರ್ಯಸ್ಮಾತ್ಪ್ರಾಣಿನಾಂ ಜಗತೀಕ್ಷ್ಯತೇ ।।  ೧೯೩೮ ।।  </div>
				<div class="verse">ಯಥಾಽಯಮುಕ್ತೋ ದೃಷ್ಟಾನ್ತಃ ಪುರುಷೋಽಪ್ಯೇವಮೇವ ಹಿ ।।  <br />ಲಿಙ್ಗಾತ್ಮಾ ಪುರುಷೋ ಜ್ಞೇಯಸ್ತಸ್ಯೈವೇಹಾಙ್ಗಸಂಗತೇಃ ।।  ೧೯೩೯ ।।  </div>
				<div class="verse">ಶ್ರೋತ್ರತ್ವಗಾದಿನಾಡ್ಯಶ್ಚ ಪ್ರೋಚ್ಯನ್ತೇಽತ್ರಾಙ್ಗಸಂಜ್ಞಯಾ ।। <br />ತೇಷು ವ್ಯುಹ್ಯೈವ ಲಿಙ್ಗಾತ್ಮಾ ಯತೋಽಲಂ ಸ್ಯಾತ್ಸ್ವಕರ್ಮಣೇ ।।  ೧೯೪೦ ।।  </div>
				<div class="verse">ಅಙ್ಗಸ್ಯ ಕೃಷ್ಣಸಾರಸ್ಯ ಚಕ್ಷುಷಃ ಕರಣಸ್ಯ ಚ ।। <br />ಆಶ್ರಯಾಶ್ರಯಿಸಂಬನ್ಧೇ ಹೇತುರನ್ನರಸೋ ಭವೇತ್ ।।  ೧೯೪೧ ।।  </div>
				<div class="verse">ಅನ್ನಂ ದಾಮೇತಿ ಚಾಪ್ಯುಕ್ತಂ ರಸಾದಿಪರಿಣಾಮತಃ ।। <br />ತದ್ಯಾವಕತ್ಕಠಿನಂ ದೇಹೇ ತಾವಲ್ಲಿಙ್ಗಂ ಸ್ಥಿರಂ ಭವೇತ್ ।।  ೧೯೪೨ ।।  </div>
				<div class="verse">ಜರಾದಿಹೇತುಪಾಕೇ ತು ಪತತ್ಯಾಮ್ರಾದಿವದ್ ದ್ರುತಮ್ ।। <br />ಏಭ್ಯೋಽಙ್ಗೇಭ್ಯ ಇತಿ ಗಿರಾ ತದೇತದಭಿಧೀಯತೇ ।।  ೧೯೪೩ ।।  </div>
				<div class="verse">ಉಪಸರ್ಗಃ ಸಮಿತ್ಯೇಷ ಏಕೀಭಾವಪ್ರಸಿದ್ಧಯೇ ।। <br />ತಥಾ ಪ್ರಕರ್ಷಸಿದ್ಧ್ಯರ್ಥಂ ಪ್ರೋಪಸರ್ಗಃ ಪ್ರಯುಜ್ಯತೇ ।।  ೧೯೪೪ ।।  </div>
				<div class="verse">ವ್ಯಸ್ತಾನಿ ಸ್ಥಾನಸಂಬನ್ಧಾತ್ಕರಣಾನಿ ಯತಸ್ತತಃ ।। <br />ಸ್ವಸ್ಥಾನೇಭ್ಯೋಽಪಕೃಷ್ಟಾನಿ ಮರಣೇ ಯಾನ್ತ್ಯಥೈಕತಾಮ್ ।।  ೧೯೪೫ ।।  </div>
				<div class="verse">ಸ್ವಪ್ನೇ ಪ್ರಾಣಾವಶೇಷತ್ವಾತ್ಸ್ಥಾನಾತ್ಕರಣಸಂಹೃತೇಃ ।। <br />ಮೃತೌ ಸಹೈವ ಚಾನೇನ ಪ್ರಕರ್ಷೋಽತ್ರಾತ ಈಕ್ಷ್ಯತೇ ।।  ೧೯೪೬ ।।  </div>
				<div class="verse">ದೇಹಾನ್ತರಾದಮುಂ ದೇಹಂ ಪೂರ್ವಮಾಗಾದ್ಯತಸ್ತತಃ ।। <br />ತದಪೇಕ್ಷ್ಯ ಪುನಃಶಬ್ದಃ ಶ್ರುತ್ಯೈವೇಹಾಭಿಧೀಯತೇ ।।  ೧೯೪೭ ।।  </div>
				<div class="verse">ಸ್ವಪ್ನಾದ್ಯಥೇತೋ ಬುದ್ಧಾನ್ತಂ ಸ್ವಪ್ನಂ ಬುದ್ಧಾನ್ತತಃ ಪುನಃ ।। <br />ಪೂರ್ವದೇಹಾತ್ತಥೈವಾಽಽತ್ಮಾ ಯಾತಿ ದೇಹಾನ್ತರಂ ಪುನಃ ।।  ೧೯೪೮ ।।  </div>
				<div class="verse">ಬಾಹ್ಯಾದ್ದೇಹಾತ್ತಥೈವಾನ್ತರ್ಲಿಙ್ಗಂ ಸ್ವಾಪ್ನಂ ಪ್ರಪದ್ಯತೇ ।। <br />ಯಥಾನ್ಯಾಯಪ್ರತಿನ್ಯಾಯೌ ಯಥಾ ತತ್ರೋದಿತೌ ಪುರಾ ।।  ೧೯೪೯ ।।  </div>
				<div class="verse">ದೇಹಾದ್ದೇಹಾನ್ತರಪ್ರಾಪ್ತೌ ತಥೈವೇತಿ ವಿನಿರ್ದಿಶೇತ್ ।।  <br />ಪ್ರತಿಯೋನಿ ಯಥಾಸ್ಥಾನಮಿತ್ಯತ್ರಾಪಿ ತಥೈವ ತತ್ ।।  ೧೯೫೦ ।।  </div>
				<div class="verse">ಶ್ರುತಕರ್ಮಾನುರೂಪೇಣ ಚಕ್ಷುರಾದ್ಯನುರೂಪತಃ ।। <br />ಪ್ರತಿಯೋನಿ ಯಥಾಸ್ಥಾನಮಾದ್ರವತ್ಯೇಷ ಜನ್ಮನೇ ।।  ೧೯೫೧ ।।  </div>
				<div class="verse">ದೇಹಾನ್ತರಗೃಹೀತ್ಯರ್ಥಂ ಪ್ರಾಣಿನಾಂ ಮರಣಂ ಯತಃ ।। <br />ಪ್ರಾಣಾಯೇತಿ ತತೋ ವಕ್ತಿ ಜನ್ಮನ್ಯಸತಿ ನೋ ಮೃತಿಃ ।।  ೧೯೫೨ ।।  </div>
				<div class="verse">ಪ್ರಾಣವ್ಯೂಹಾಯ ಚೈವಾಯಮಾದ್ರವತ್ಯನ್ಯದೇಹತಃ ।। <br />ಸ್ಥಾನೇಷ್ವವ್ಯೂಢಕರಣೋ ನಾಲಂ ಸ್ಯಾತ್ಕರ್ಮಣೇ ಯತಃ ।।  ೧೯೫೩ ।।  </div>
				<div class="verse">ಪ್ರಾಣವ್ಯೂಹಸ್ಯ ಸಂಸಿದ್ಧಿಃ ಕಥಮಸ್ಯೇತಿ ಶಙ್ಕ್ಯತೇ ।। <br />ಶರೀರಗ್ರಹಣಾಶಕ್ತೇರವ್ಯೂಢಕರಣತ್ವತಃ ।।  ೧೯೫೪ ।।  </div>
				<div class="verse">ನ ಚ ದೇಹಾನ್ತರಂ ಕೃತ್ವಾ ರಾಜ್ಞೋ ಭೃತ್ಯಾ ಇವಾಽಽಸತೇ ।। <br />ಯತಃ ಕರ್ಮಸಹಾಯೋಽಯಮೇಕಾಕ್ಯೇವೇಹ ಗಚ್ಛತಿ ।।  ೧೯೫೫ ।।  </div>
				<div class="verse">ಇತ್ಯಸ್ಯ ಪರಿಹಾರಾರ್ಥಂ ದೃಷ್ಟಾನ್ತೋಽತ್ರಾಭಿಧೀಯ಼ತೇ ।।  <br />ಕೃತ್ಸ್ನಂ ಜಗತ್ಸ್ವಭೋಗಾರ್ಥಂ ಪುಂಸೋಪಾತ್ತಂ ಸ್ವಕರ್ಮಣಾ ।।  ೧೯೫೬ ।।  </div>
				<div class="verse">ತತ್ಕರ್ಮಫಲಭೋಗಾರ್ಥಂ ಕೃತ್ವಾ ದೇಹಂ ಪ್ರತೀಕ್ಷತೇ ।।  <br />ಶುಭಂ ವಾ ಯದಿ ವಾ ಪಾಪಂ ಶ್ರುತಕರ್ಮಾನುರೂಪತಃ ।।  ೧೯೫೭ ।।  </div>
				<div class="verse">ಕರ್ಮೋಪಾತ್ತಾನಿ ಭೂತಾನಿ ತತ್ಪ್ರಯುಕ್ತಾನಿ ದೇಹಿನಃ ।। <br />ಕೃತ್ವಾ ದೇಹಾನ್ತರಂ ಯೋಗ್ಯಂ ತಸ್ಥೂ ರಾಜ್ಞೋಽಗ್ರಗಾ ಇವ ।।  ೧೯೫೮ ।।  </div>
				<div class="verse">ತತ್ರೈತಸ್ಮಿನ್ಯಥೋಕ್ತೇಽರ್ಥೇ ದೃಷ್ಟಾನ್ತೋಽಪ್ಯಭಿಧೀಯತೇ ।।  <br />ವಿವಕ್ಷಿತಾರ್ಥವಿಜ್ಞಾನಪ್ರಸಿದ್ಧಿಃ ಸ್ಯಾತ್ಕಥಂ ನ್ವಿತಿ ।।  ೧೯೫೯ ।।  </div>
				<div class="verse">ಯಥಾ ರಾಜಾನಮಾಯಾನ್ತಂ ಸದ್ಮಪಾನಾದಿಸಾಧನೈಃ ।। <br />ಬುದ್ಧ್ವಾ ಕ್ಲೃಪ್ತೈಃ ಪ್ರತೀಕ್ಷನ್ತ ಉಗ್ರಾಃ ಸೂತಾದಯೋ ಜನಾಃ ।।  ೧೯೬೦ ।।  </div>
				<div class="verse">ಉಗ್ರೇ ಕರ್ಮಣಿ ಯೇ ರಾಜ್ಞಾ ನಿಯುಕ್ತಾಃ ಪಾಪಕಾರಿಷು ।। <br />ಉಗ್ರಾಸ್ತೇಽತ್ರಾಭಿಧೀಯನ್ತೇ ಜಾತಿತೋ ವಾಽಭಿಧಾ ಭವೇತ್ ।।  ೧೯೬೧ ।।  </div>
				<div class="verse">ಏನ ಏನಃ ಪ್ರತಿ ತಥಾ ನಿಯುಕ್ತಾ ಯೇ ನರಾಧಿಪೈಃ ।। <br />ಪ್ರತ್ಯೇನಸೋಽತ್ರ ತೇ ಜ್ಞೇಯಾ ಭಿನ್ನಾಸ್ತೇ ಸ್ವಾಧಿಕಾರತಃ ।।  ೧೯೬೨ ।।  </div>
				<div class="verse">ರಥವಾಹಾಶ್ಚ ಸೂತಾಃ ಸ್ಯೂ ರಥವಾಹನಕೋವಿದಾಃ ।। <br />ಗ್ರಾಮಣ್ಯೋ ಗ್ರಾಮನೇತಾರಃ ಸೇನಾಧಿಪತಯೋ ಮತಾಃ ।।  ೧೯೬೩ ।।  </div>
				<div class="verse">ತೇ ಯಥಾ ಕರ್ಮಣೋಪಾತ್ತಾ ರಾಜ್ಞಃ ಪ್ರಾಗೇವ ಚಾಽಽಗಮಾತ್ ।। <br />ಅನ್ನಪಾನಗೃಹಾದ್ಯರ್ಥಾನ್ಕೃತ್ವಾ ರಾಜಪ್ರತೀಕ್ಷಿಣಃ ।। <br />ರಾಜಾಽಯಂ ನಃ ಸಮಾಯಾತೀತ್ಯಾಸತೇ ಯತ್ನಮಾಸ್ಥಿತಾಃ ।।  ೧೯೬೪ ।। </div> 
				<div class="verse">ಯಥೈವಂ ಸರ್ವಭೂತಾನಿ ಭೋಕ್ತ್ರಾ ಕರ್ಮಾದಿಕಾರಣೈಃ ।। <br />ಅರ್ಜಿತಾನ್ಯುಚಿತಂ ದೇಹಂ ಭೋಕ್ತುರ್ಭೋಗಕ್ಷಮಂ ತಥಾ ।।  ೧೯೬೫ ।।  </div>
				<div class="verse">ಕೃತ್ವಾ ತತ್ಪ್ರಾಪ್ತಿತಃ ಪೂರ್ವಂ ಯಥಾ ಸೂತಾದಯೋ ನೃಪಮ್ ।। <br />ಪ್ರತೀಕ್ಷನ್ತೇ ಪ್ರಯತ್ನೇನ ಬ್ರಹ್ಮೈತೀತ್ಯಭಿಕಾಙ್ಕ್ಷಯಾ ।।  ೧೯೬೬ ।।  </div>
				<div class="verse">ವಿಜ್ಞಾನಾತ್ಮನ್ಯುಪಕ್ರಾನ್ತೇ ಬ್ರಹ್ಮೇತಿ ಯದಿಹೋಚ್ಯತೇ ।। <br />ಸ್ವತೋ ಬ್ರಹ್ಮತ್ವತಸ್ತಸ್ಯ ಸಂಸಾರಿತ್ವಮವಿದ್ಯಯಾ ।।  ೧೯೬೭ ।।  </div>
				<div class="verse">ಕಥಂ ನಾಮ ಮತಿಸ್ತಸ್ಯ ಬ್ರಹ್ಮಾಸ್ಮೀತಿ ಭವೇದಿಹ ।। <br />ಶ್ರುತಿಸ್ತತ್ತತ್ತ್ವಬೋಧಾರ್ಥಂ ಬ್ರಹ್ಮೇತ್ಯಾಹ ತತೋ ನರಮ್ ।।  ೧೯೬೮ ।।  </div>
				<div class="verse">ಅನುವಾದೋ ನ ತು ವಿಧಿರೇವಂವಿದಮಿತೀರ್ಯತೇ ।।  ೧೯೬೯ ।। <br />ಸರ್ವಾನ್ಪ್ರತ್ಯವಿಶಿಷ್ಟತ್ವಾದೇವಂವಿದಮಿತೀರಣಮ್ ।।  ।। <br />ನಾನುವಾದಃ ಫಲೋಕ್ತಿರ್ವಾ ಯಥಾವ್ಯಾಖ್ಯಾತವೇದಿನಃ ।।  ೧೯೭೦ ।।  </div>
				<div class="verse">ಕರಣಾನುಗ್ರಹೀತೃಣಿ ಭೂತಾನಿ ಚ ಮುಮೂರ್ಷತಃ ।। <br />ಕೃತ್ವಾ ದೇಹಂ ಪ್ರತೀಕ್ಷನ್ತೇ ನೃಪಸ್ಯೇವ ಗೃಹಂ ನರಾಃ ।।  ೧೯೭೧ ।।  </div>
				<div class="verse">ಏವಂ ಜಿಗಮಿಷುಂ ದೇವಮನುಗಚ್ಛನ್ತಿ ಕೇ ತು ತಮ್ ।। <br />ಗಚ್ಛನ್ತಃ ಕಸ್ಯ ಗತ್ಯಾ ವಾ ಸ್ವಾತನ್ತ್ರ್ಯೇಣಾಽಽತ್ಮನೋಽಥವಾ ।।  ೧೯೭೨ ।।  </div>
				<div class="verse">ಇತ್ಯರ್ಥಮಪಿ ದೃಷ್ಟಾನ್ತಃ ಪೂರ್ವವದ್ಭಣ್ಯತೇ ಪುನಃ ।। <br />ಇತಃ ಪ್ರವಸತೋ ದೇಹಾದ್ದೇಹಿನಃ ಕರ್ಮಸಂಕ್ಷಯಾತ್ ।।  ೧೯೭೩ ।।  </div>
				<div class="verse">ಯಥೇಹ ಪ್ರಯಿಯಾಸನ್ತಮುಗ್ರಸೂತಾದಯೋ ಜನಾಃ ।। <br />ರಾಜಾನಮಭಿಸಂಯಾನ್ತಿ ಪ್ರಾಣಾಸ್ತದ್ವನ್ಮೃತೌ ನರಮ್ ।।  ೧೯೭೪ ।।  </div>
				<div class="verse">ಯದೋರ್ಧ್ವೋಚ್ಛ್ವಾಸಿತೈವಾಸ್ಯ ಪುರುಷಸ್ಯ ಭವತ್ಯಥ ।। <br />ಸುಖಯನ್ತಸ್ತದಾ ಪ್ರಾಣಾಃ ಸಂಯಾನ್ತ್ಯುತ್ಕ್ರಾನ್ತಿವೇದಿನಮ್ ।।  ೧೯೭೫ ।।  </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಚತುರ್ಥೋಧ್ಯಯಸ್ಯ ತೃತೀಯಂ ಜ್ಯೋತಿರ್ಬ್ರಾಹ್ಮಣಮ್</div>
		</div>
		<div class="section" type="brahmana" id="BRVK_C04_S04">
			<div class="sname"> ।।  ಚತುರ್ಥಂ ಬ್ರಾಹ್ಮಣಮ್  ।। </div>
				<div class="verse">ಯತ ಉತ್ಕ್ರಾನ್ತಿರುಕ್ತೇಯಂಂ ವಿಶಿಷ್ಟಫಲಸಂಗತೇಃ ।। <br />ಸರ್ವೇಷಾಮವಿಶಿಷ್ಟಾಽತಃ ಸ ಯತ್ರೇತ್ಯುಚ್ಯತೇಽಧುನಾ ।।  ೧ ।।  </div>
				<div class="verse">ಕರಣಾನಾಂ ಸಮುತ್ಕ್ರಾನ್ತಿರ್ಗಮನಂ ಚ ತಯೋಃ ಸಮಮ್ ।। <br />ಪ್ರಾಗುಕ್ತಂ ತತ್ರ ಯನ್ನೋಕ್ತಂ ತದೇವೇಹೋಚ್ಯತೇಽಧುನಾ ।।  ೨ ।।  </div>
				<div class="verse">ಸಂಸಾರಸ್ಯಾಧಿಕಾರೋಽಯಮಾ ಶ್ಲೋಕೋದಾಹೃತೇರ್ಮತಃ ।। <br />ಸ ಯತ್ರೇತ್ಯತ ಆರಭ್ಯ ಪುಂಸಃ ಸಂಸಾರವರ್ಣನಮ್ ।।  ೩ ।।  </div>
				<div class="verse">ಪುಂಸಃ ಸಂಸರಣಂ ಪೂರ್ವಂ ಸೂತ್ರಿತಂ ಯತ್ಸಮಾಸತಃ ।। <br />ವಿಸ್ತರಸ್ತಸ್ಯ ವಕ್ತವ್ಯ ಇತ್ಯರ್ಥಾ ವಾ ಪರಾ ಶ್ರುತಿಃ ।।  ೪ ।।  </div>
				<div class="verse">ತತ್ಸಂಪ್ರಮೋಕ್ಷಣಂ ಕಸ್ಮಿನ್ಪುಂಸಃ ಕಾಲೇಽಭಿಜಾಯತೇ ।। <br />ಕಥಂ ವೇತ್ಯಾದಿಕೋಽತ್ರಾರ್ಥೋ ವಿಸ್ತರೇಣೋಪವರ್ಣ್ಯತೇ ।।  ೫ ।।  </div>
				<div class="verse">ಪ್ರಕೃತಾತ್ಮಪರಾಮರ್ಶಃ ಸಶಬ್ದೇನ ವಿವಕ್ಷ್ಯತೇ ।। <br />ಸಂಸಾರಾನರ್ಥಸಂಬನ್ಧವಿಜ್ಞಾನಾಯ ತಮಸ್ವಿನಃ ।।  ೬ ।।  </div>
				<div class="verse">ಯ ಆತ್ಮಾ ಪ್ರಸ್ತುತೋಽವಿದ್ವಾನ್ಸ ಯದೇದಂ ಶರೀರಕಮ್ ।। <br />ಕಾರ್ಶ್ಯಂ ಪ್ರಾಪಯ್ಯ ಪೂರ್ವೋಕ್ತೈರ್ಜರಾರೋಗಾದಿಹೇತುಭಿಃ ।।  ೭ ।।  </div>
				<div class="verse">ಯದಿ ವಾ ಸ್ವಯಮೇವೈತ್ಯ ದೇಹಾಭೇದತ್ವಹೇತುತಃ ।। <br />ದೌರ್ಬಲ್ಯಮೇವಂ ಸಂಪ್ರಾಪ್ಯ ಸಂಮೋಹಮಿವ ಯಾತ್ಯಥ ।।  ೮ ।।  </div>
				<div class="verse">ಮೂರ್ಛಾದಾವಿವ ಸಂಮೋಹಮಿಹಾಪ್ಯಾತ್ಮಾ ನಿಗಚ್ಛತಿ ।। <br />ಬೋಧಮಾತ್ರೈಕಯಾಥಾತ್ಮ್ಯಾನ್ನಾಯಂ ಸಂಮೋಹಭಾಗ್ಯತಃ ।।  <br />ಸಂಮೂಢಬುದ್ಧಿಸಾಕ್ಷಿತ್ವಾತ್ಸಂಮೂಢ ಇವ ಭಾತ್ಯತಃ ।।  ೯ ।।  </div>
				<div class="verse">ಸಂಮೋಹಹೇತುಕಂ ಕಾರ್ಯಂ ಸಂಮೋಹಾತ್ಮಕಮಿಷ್ಯತೇ ।।  <br />ಅಕಾರ್ಯಕಾರಣಂ ಪ್ರತ್ಯಗ್ಜ್ಯೇತಿಃ ಸಂಮುಹ್ಯತೇ ಕುತಃ ।।  ೧೦ ।।  </div>
				<div class="verse">ಕಾರ್ಶ್ಯಸಂಮೋಹಸಂಬನ್ಧೋ ಯತೋ ನಾಸ್ಯ ಸ್ವತಸ್ತತಃ ।। <br />ಮೋಹೋತ್ಥದೇಹಬುದ್ಧ್ಯಾದಿಸಂಗತೇರಿವಗೀರಿಯಮ್ ।।  ೧೧ ।। </div>
				<div class="verse">ಉತ್ಕ್ರಾನ್ತಿಕಾಲೇ ಪ್ರಾಣಾನಾಂ ಸ್ವಸ್ಥಾನಾದಾರ್ಢ್ಯಹೇತುಕಾ ।। <br />ಸ್ವಗೋಚರೇಷ್ವಶಕ್ತಿರ್ಯಾ ಸಂಮೋಹೋಽಸಾವಿಹಾಽಽತ್ಮನಃ ।।  ೧೨ ।।  </div>
				<div class="verse">ದಾಹಚ್ಛೇದಾದಯೋ ಯದ್ವದದಾಹ್ಯಾಚ್ಛೇದ್ಯತನ್ವಿನಃ ।। <br />ಪರೋಪಾಧಿನಿಮಿತ್ತಾಃ ಸ್ಯುರ್ದುರ್ಬಲತ್ವಾದಯಸ್ತಥಾ ।।  ೧೩ ।।  </div>
				<div class="verse">ಬಾಹ್ಯಾ ತಾವದಿಯಂ ವೃತ್ತಿರ್ವ್ಯಾಖ್ಯಾತಾ ಪ್ರತ್ಯಗಾತ್ಮನಃ ।। <br />ಕಾರ್ಶ್ಯಸಂಮೋಹರೂಪಾ ಯಾ ಪ್ರಸಿದ್ಧಾ ಜಗತೀದೃಶೀ ।।  ೧೪ ।।  </div>
				<div class="verse">ಮರಿಷ್ಯತೋಽಸ್ಯ ಯಾ ವೃತ್ತಿರಾನ್ತರೀ ಸಾಽಧುನೋಚ್ಯತೇ ।।  <br />ಹೃತ್ಸದ್ಮನ್ಯುಪಸಂಹಾರೋ ಯಥಾ ಸ್ಯಾದಿನ್ದ್ರಿಯಾತ್ಮನಾಮ್ ।।  ೧೫ ।।  </div>
				<div class="verse">ಅಥೈನಮುಚ್ಚಿಕ್ರಿಮಿಷು ವಿಜ್ಞಾನಾತ್ಮಾನಮೀಶ್ವರಮ್ ।। <br />ಪ್ರಾಣಾ ವಾಗಾದಯಃ ಸರ್ವೇ ತಂ ಸಮಾಯನ್ತಿ ಕೃತ್ಸ್ನತಃ ।।  ೧೬ ।।  </div>
				<div class="verse">ಅಭೀತಿ ಚಾಽಽಭಿಮುಖ್ಯೇಽರ್ಥೇ ಸಂ ತು ಸಾಮಸ್ತ್ಯ ಇಷ್ಯತೇ ।।  <br />ಅವಧ್ಯರ್ಥೇ ತಥಾಽಽಙತ್ರ ಯನ್ತೀತ್ಯಸ್ಯ ವಿಶೇಷಣಮ್ ।।  ೧೭ ।। </div>
				<div class="verse">ಸ್ವಾಶ್ರಯೇಭ್ಯೋ ಯಿಯಾಸನ್ತಿ ಕರಣಾನಿ ಹೃದೀಶ್ವರಮ್ ।। <br />ಯದೈಷಾಂ ಸ್ಥಾನಸಂಬನ್ಧವಿಮೋಕ್ಷಃ ಸ್ಯಾತ್ತದೈವ ತು ।।  ೧೮ ।।  </div>
				<div class="verse">ಕಥಂ ತಮಭಿಸಂಯಾನ್ತೀತ್ಯುಕ್ತೇ ಶ್ರುತ್ಯಾಽಭಿಧೀಯತೇ ।। <br />ಆತ್ಮಾನಮಭಿಸಂಯಾನ್ತಿ ವಾಗಾದೀನಿ ಯಥಾ ಸ್ಫುಟಮ್ ।।  ೧೯ ।। </div>
				<div class="verse">ಸ ಆತ್ಮಾ ಪ್ರಕೃತಸ್ತ್ವೇತಾಶ್ಚಕ್ಷುಃಶ್ಚೋತ್ರಾದಿಲಕ್ಷಣಾಃ ।।  <br />ತೇಜೋಮಾತ್ರಾ ಯಥಾದೇಶಂ ಸಮಯೇ ಮೃತಿಕರ್ಮಣಃ ।।  ೨೦ ।।  </div>
				<div class="verse">ಉದ್ಭೂತಾಕೂತವಿಜ್ಞಾನೋ ಮೃತಿಂ ಪ್ರತಿ ಯದಾ ತದಾ ।। <br />ಆಕೂತಾನುವಿಧಾಯೀನಿ ಜಾಯನ್ತೇ ಕರಣಾನ್ಯಥ ।।  ೨೧ ।।  </div>
				<div class="verse">ಸ್ವಾಕೂತಾನುವಿಧಾಯಿತ್ವಂ ಯತ್ತದಾ ಕರಣಾತ್ಮನಾಮ್ ।। <br />ಅಭ್ಯಾದದಾನ ಇತಿ ತತ್ಕರ್ತೃತ್ವಂ ಸ್ಯಾದಿಹಾಽಽತ್ಮನಃ ।।  ೨೨ ।।  </div>
				<div class="verse">ಏತತ್ಕರ್ತೃತ್ವಮಾಪೇಕ್ಷ್ಯ ಶ್ರುತ್ಯೈವಮಭಿಧೀಯತೇ ।। <br />ಅಭ್ಯಾದದಾನ ಇತಿ ತು ತೇಜೋಮಾತ್ರಾಃ ಸ್ವದೇಶತಃ ।।  ೨೩ ।।  </div>
				<div class="verse">ಮೀಯನ್ತೇ ವಿಷಯಾ ಯಾಭಿರ್ಮಾತ್ರಾಸ್ತಾಶ್ಚಕ್ಷುರಾದಯಃ ।। <br />ತೇಜೋವಿಕೃತಿಹೇತುತ್ವಾತ್ತೇಜೋಮಾತ್ರಾಶ್ಚ ತಾಃ ಸ್ಮೃತಾಃ ।।  ೨೪ ।।  </div>
				<div class="verse">ಸತ್ತ್ವಂ ತೇಜೋಽತ್ರ ವಿಜ್ಞೇಯಂ ತದೇವ ಕರಣಾತ್ಮನಾ ।। <br />ಪ್ರವಿಭಕ್ತಂ ಹಿ ತಚ್ಛಬ್ದಸ್ಪರ್ಶಾದ್ಯರ್ಥಾವಭಾಸನಾತ್ ।।  ೨೫ ।।  </div>
				<div class="verse">ಪಿತ್ತಾಖ್ಯಾಂ ವಾ ಭವೇತ್ತೇಜಸ್ತದಂಶಾಶ್ಚಕ್ಷುರಾದಯಃ ।।  <br />ಇತ್ಯೇವಮಾಯುರ್ವೇದಜ್ಞಾಃ ಕರಣಾನಿ ಪ್ರಚಕ್ಷತೇ ।।  ೨೬ ।।  </div>
				<div class="verse">ಯದಾ ಪಞ್ಚಾವತಿಷ್ಠನ್ತೇ ಜ್ಞಾನಾನಿ ಮನಸಾ ಸಹ ।। <br />ಇತಿ ಪ್ರಕಾಶರೂಪತ್ವಂ ಕರಣಾನಾಂ ಶ್ರುತಿರ್ಜಗೌ ।।  ೨೭ ।।  </div>
				<div class="verse">ಭೌತಿಕಸ್ತು ಪ್ರಕಾಶೋಽಯಂ ಭೌತಿಕಾರ್ಥಪ್ರಕಾಶನಾತ್ ।। <br />ಪ್ರದೀಪವನ್ನ ಭೂತೇಭ್ಯೋ ಜಾತ್ಯನ್ತರಮತೋ ಭವೇತ್ ।।  ೨೮ ।।  </div>
				<div class="verse">ಸ್ಪಷ್ಟಂ ಚ ವಕ್ಷ್ಯತೇಽಥೋರ್ಧ್ವಮೇತೇಭ್ಯ ಇತಿ ಹಿ ಶ್ರುತಿಃ ।। <br />ಅಕ್ಷಾಣಿ ಭೌತಿಕಾನ್ಯೇವ ನಾತಃ ಶಕ್ತಯ ಆತ್ಮನಃ ।।  ೨೯ ।।  </div>
				<div class="verse">ಲಿಙ್ಗಾತ್ಮಕಾನಾಂ ಭೂತಾನಾ ನಿರ್ದೇಶೋಽವಿದ್ಯಯಾ ಸಹ ।। <br />ತನ್ನಾಶಮನು ನಾಶಃ ಸ್ಯಾದ್ಯತೋ ದುಃಖಾತ್ಮನಸ್ತತಃ ।।  ೩೦ ।।  </div>
				<div class="verse">ಪಿಣ್ಡನಾಶೇಽಪಿ ನೈವಾಸ್ಯ ನಾಶಃ ಸಂಸಾರಿಣೋ ಯತಃ ।। <br />ಅವಿದ್ಯಾದೀನಿ ಭೂತಾನಿ ತತ್ರೋಚ್ಯನ್ತೇ ತತೋ ಧ್ರುವಮ್ ।।  ೩೧ ।।  </div>
				<div class="verse">ಮಾತ್ರಾಸಂಸರ್ಗ ಏವಾಸ್ಯ ತಥಾಚೈವ ಪ್ರವಕ್ಷ್ಯತೇ ।। <br />ವಿಜ್ಞಾನೇನಾಥ ವಿಜ್ಞಾನಮಾದಾಯೇತ್ಯಪಿ ಚಾವದತ್ ।।  ೩೨ ।। </div>
				<div class="verse">ಅಸ್ಯ ಲೋಕಸ್ಯ ಚೇತ್ಯುಕ್ತಂ ಶುಕ್ರಮಿತ್ಯಾದಿ ಚಾಪರಮ್ ।। <br />ಸರ್ವೇಷ್ವೇಷು ಪ್ರದೇಶೇಷು ಭೂತಮಾತ್ರಾಗ್ರಹಃ ಶ್ರುತೌ ।।  ೩೩ ।।  </div>
				<div class="verse">ಭೂತೇಭ್ಯೋ ನಾಪರಂ ವಸ್ತು ಯಸ್ಮಾದಾತ್ಮನ ಈಕ್ಷ್ಯತೇ ।।  ೩೪ ।। <br />ಅತೋ ವಿವೇಕೋ ಭೂತಾನಾಂ ಯಃ ಪರೋಽತೀವ ಶುದ್ಧಿತಃ ।। <br />ತೇಜೋಮಾತ್ರಾದಿವಚಸಾ ಸ ಏವಾತ್ರಾಭಿಧೀಯತೇ ।।  ೩೫ ।।  </div>
				<div class="verse">ಇನ್ದ್ರಿಯಾಣೀನ್ದ್ರಿಯಾರ್ಥಾಶ್ಚ ನ ವಿಕಾರಃ ಪರಾತ್ಮನಃ ।। <br />ಅತೋ ನ ಜಾಯತ ಇತಿ ತದ್ವಿಕಾರನಿಷೇಧತಃ ।।  ೩೬ ।।  </div>
				<div class="verse">ಜನ್ಮಾದಿವಿಕ್ರಿಯಾಷಟ್ಕಂ ಸಾಕ್ಷಾನ್ನ ಪರಮಾತ್ಮನಃ ।। <br />ಅಪೂರ್ವಾನಪರಾದ್ಯುಕ್ತೇರ್ನೇತಿ ನೇತ್ಯಾದಿವಾಕ್ಯತಃ ।।  ೩೭ ।।  </div>
				<div class="verse">ನ ಚ ವೇದಾನ್ತಸಿದ್ಧಾನ್ತೇ ಪರಮಾತ್ಮಾತಿರೇಕತಃ ।। <br />ಇಷ್ಟಂ ವಿಕಾರವದ್ವಸ್ತು ಯಥಾ ಕಾಪಿಲಶಾಸನೇ ।।  ೩೮ ।। </div>
				<div class="verse">ಸ್ವತಃ ಕೂಟಸ್ಥತತ್ತ್ವಸ್ಯ ತದಸಂಬೋಧತಸ್ತತಃ ।। <br />ಜನ್ಮಾದಿವಿಕ್ರಿಯಾಷಟ್ಕಸಂಗತಿಃ ಸ್ಯಾತ್ಪರಾತ್ಮನಃ ।।  ೩೯ ।।  </div>
				<div class="verse">ಆತ್ಮಕಾರಣವಾದೋಽಯಮೇವಂ ಸತ್ಯುಪಪದ್ಯತೇ ।। <br />ನ ತು ವಿಧ್ವಸ್ತನಿಃಶೇಷಜನ್ಮನಾಶಾದಿಕಾರಣೇ ।।  ೪೦ ।।  </div>
				<div class="verse">ತೇಜೋಽತೋ ಭೌತಿಕಂ ಸರ್ವಮನ್ಯತ್ರ ಪರಮಾತ್ಮನಃ ।। <br />ಸ್ವಯಂಜ್ಯೋತಿಃಪ್ರಸಙ್ಗೇನ ತದುಕ್ತಂ ಪ್ರಾಗಪಿ ಶ್ರುತೌ ।।  ೪೧ ।।  </div>
				<div class="verse">ಆದಿತ್ಯಾದೀನಿ ತೇಜಾಂಸಿ ತಥಾಽಧ್ಯಾತ್ಮಾಧಿಭೂತಯೋಃ ।। <br />ಭೌತಿಕಾನ್ಯೇಯ ತಾನೀತಿ ಪ್ರತ್ಯಙ್ ತೇಭ್ಯೋ ವಿಲಕ್ಷಣಃ ।।  ೪೨ ।।  </div>
				<div class="verse">ತಾ ಏತಾಸ್ತೇಜಸೋ ಮಾತ್ರಾಃ ಸಮಸ್ತಾಶ್ಚಾಽಽಭಿಮುಖ್ಯತಃ ।। <br />ಸಾಮಸ್ತ್ಯೇನಾಽಽದದಾನಃ ಸನ್ಹೃತ್ಸದ್ಮನ್ಯುಪಸರ್ಪತಿ ।।  ೪೩ ।।  </div>
				<div class="verse">ಅಭ್ಯಾದದಾನ ಏವಾಯಮನ್ವವಕ್ರಾಮತೀಶ್ವರಃ ।। <br />ನ ತ್ವಾಕ್ರಮ್ಯ ಸಮಾದತ್ತೇ ಕಥಂ ತದಿತಿ ಭಣ್ಯತೇ ।।  ೪೪ ।।  </div>
				<div class="verse">ವಿಶೇಷಜ್ಞಾನಲಾಭೋಽಸ್ಯ ಲಿಙ್ಗಾತ್ಮಾನುವಿಧಾನತಃ ।। <br />ಯತಸ್ತದಪಕರ್ಷೇಣ ವಿಜ್ಞಾನಾತ್ಮೋಪಸಂಹೃತಿಃ ।।  ೪೫ ।।  </div>
				<div class="verse">ತದ್ವ್ಯಾಪ್ತೌ ಚಾಪಿ ಸಂವ್ಯಾಪ್ತಿರಾಪಾದತಲಮಸ್ತಕಮ್ ।। <br />ಸ್ವತಸ್ತು ವ್ಯಾಪ್ತಿಸಂಹಾರರಹಿತತ್ವಾತ್ಪರಾತ್ಮನಃ ।।  ೪೬ ।।  </div>
				<div class="verse">ಸೈನ್ಧವಾದಿರಸವ್ಯಾಪ್ತೇ ಪೀಯಮಾನೇ ಯಥೋದಕೇ ।। <br />ಪಾನಂ ಸಲವಣಸ್ಯೈವಂ ಲಿಙ್ಙಾತ್ಮನುವಿಧಾಯಿತಾ ।।  ೪೭ ।।  </div>
				<div class="verse">ಸೋಽಭ್ಯಾದಾನಸ್ಯ ಕರ್ತಾಽತ್ರ ಲಿಙ್ಗಂ ಯೋಽಸ್ಮೀತಿ ಮನ್ಯತೇ ।। <br />ಆಕ್ರಾಮದ್ಧೃದಯಂ ಲಿಙ್ಗಮನ್ವವಕ್ರಾಮತೀವ ಸಃ ।।  ೪೮ ।।  </div>
				<div class="verse">ತಥಾ ಹೃದಯಶಬ್ದೇನ ತತ್ಸ್ಥಾ ಧೀರಭಿಧೀಯತೇ ।। <br />ಏವೇತ್ಯವಧೃತಿಶ್ಚಾಮ್ರ ಸ್ವಪ್ನಪ್ರಾಜ್ಞನಿವೃತ್ತಯೇ ।।  ೪೯ ।।  </div>
				<div class="verse">ವಿಶೇಷಕಾರ್ಯವಾಹಿಭ್ಯಃ ಸ್ರೋತೋಭ್ಯಃ ಸ್ವಪ್ನಭೂಮಿಗಃ ।। <br />ವಿಶೇಷಾನನುಸೃಪ್ಯಾಽಽತ್ಮಾ ಯಾತ್ವಾ ಹೃದಯಮಾಶ್ರಯಮ್ ।।  ೫೦ ।। </div>
				<div class="verse">ಪುರೀತತ್ಪ್ರಮುಖಂ ದೇಹಂ ವೃತ್ತ್ಯಾ ಸಾಮಾನ್ಯರೂಪಯಾ ।। <br />ತಪ್ತಲೋಹಾದಿವದ್ವ್ಯಾಪ್ಯ ಶೇತೇ ಪ್ರಾಣಾತ್ಮತಾಂ ಗತಃ ।।  ೫೧ ।।  </div>
				<div class="verse">ಇಹ ತ್ವೇವೇತಿ ನಿಃಶೇಷಾ ಲಿಙ್ಗಸ್ಯಾಸ್ಯೋಪಸಂಹೃತಿಃ ।। <br />ವಿಶೇಷೇಭ್ಯೋಽವಿಶೇಷೇಭ್ಯೋ ಯುಕ್ತಂ ಪ್ರತ್ಯವಸರ್ಪಣಮ್ ।।  ೫೨ ।।  </div>
				<div class="verse">ಅವದಧ್ರೇಽತ ಏವೇತಿ ಮಾ ಭೂತ್ಸ್ವಪ್ನಾದಿವತ್ಸ್ಥಿತಿಃ ।। <br />ಸಾಮಾನ್ಯಂ ವಾ ವಿಶೇಷೋ ವಾ ನ ಯತೋಽತ್ರಾವಶಿಷ್ಯತೇ ।। <br />ಕಾರ್ತ್ಸ್ನ್ಯೇನ ಹೃದಯ ಏವ ಪಿಣ್ಡೀಭಾವಂ ವ್ರಜತ್ಯತಃ ।।  ೫೩ ।।  </div>
				<div class="verse">ವಿಧಿರಾಕರ್ಷಣೋ ತಾವತ್ತೇಜೋಮಾತ್ರಾಶ್ರಯೋ ಗತಃ ।। <br />ಅಥಾಸಂವೇದನಾವಿಧಿರ್ಮುಮೂರ್ಷೋರುಚ್ಯತೇ ಯಥಾ ।।  ೫೪ ।।  </div>
				<div class="verse">ಸಾಧಾರಣಾತ್ಮನೋ ಯೋಂಽಶೋ ಭೋಕ್ತೃಕರ್ಮವಶೀಕೃತಃ ।। <br />ಅಧ್ಯಾತ್ಮಂ ಚಕ್ಷುಷಿ ರವೇಶ್ಚಕ್ಷುರ್ವ್ಯಾಪಾರಸಿದ್ಧಿಕೃತ್ ।।  ೫೫ ।।  </div>
				<div class="verse">ಕರ್ಮೋಪಭೋಗಸಿದ್ಧ್ಯರ್ಥಂ ಪರಿಚ್ಛಿನ್ನಃ ಸ್ವಚಕ್ಷುಷಾ ।। <br />ಚಾಕ್ಷುಷೋಽತಃ ಸ ವಿಜ್ಞೇಯಃ ಸಾಮಾನ್ಯಾತ್ಮಾಽಪಿ ಭಾಸ್ಕರಃ ।।  ೫೬ ।।  </div>
				<div class="verse">ಸ ಏಷ ಪುರುಷೋ ಯತ್ರ ತತ್ಪ್ರಯೋಕ್ತೃಕ್ರಿಯಾಕ್ಷಯೇ ।। <br />ಕ್ಷೇತ್ರಜ್ಞಾರ್ಥಾತ್ಪರಾಙೇವ ಪರ್ಯಾವರ್ತತ ಆತ್ಮನಿ ।।  ೫೭ ।।  </div>
				<div class="verse">ನಿರನುಗ್ರಹತೈವಾಸ್ಯ ಪರ್ಯಾವರ್ತನಮುಚ್ಯತೇ ।।  ೫೮ ।।  <br />ಹೃಲ್ಲಿಙ್ಗಪ್ರಸೃತೋ ಯೋಂಽಶ ಉಪಭೋಗಾರ್ಥಮಕ್ಷಿಣಿ ।। <br />ಸೋಽಸ್ಯ ಕರ್ಮಕ್ಷಯಾದಕ್ಷ್ಣಃ ಪರಾಙಾವರ್ತತೇ ಹೃದಿ ।।  ೫೯ ।।  </div>
				<div class="verse">ಚಾಕ್ಷುಷೇ ಪುರುಷೇ ತಸ್ಮಿನ್ನಾವೃತ್ತೇ ಕರ್ಮಣಃ ಕ್ಷಯಾತ್ ।। <br />ದೇವತಾ ದೇವತಾಮೇತಿ ಲಿಙ್ಗೇಕ್ಯಂ ಕರಣಂ ತಥಾ ।।  ೬೦ ।।  </div>
				<div class="verse">ಅಥೈವಂ ಸ್ಯರೂಪಜ್ಞೋ ದೇವತಾಕರಣಚ್ಯುತೇಃ ।।  <br />ಆತ್ಮೈವಮುಕ್ತಾನುಕ್ತೇಷು ಯೋಜ್ಯಂ ಪ್ರಾಣೇಷ್ವಶೇಷತಃ ।।  ೬೧ ।।  </div>
				<div class="verse">ಚೇತನಾವದಧಿಷ್ಠಾನಾತ್ಕರಣಾದೇರ್ಜಡಾತ್ಮನಃ ।। <br />ಪ್ರವೃತ್ತಿರ್ನಿಯತಾ ದೃಷ್ಟಾ ಲೋಕೇಽತೋ ನ ವಿಪರ್ಯತೇ ।।  ೬೨ ।।  </div>
				<div class="verse">ಅರೂಪಜ್ಞತ್ವಹೇತುಃ ಕ ಇತ್ಯಾಶಙ್ಕ್ಯೋತ್ತರಂ ವಚಃ ।। <br />ಲೋಕಪ್ರಸಿದ್ಧಿಮಾಚಷ್ಟ ಏಕೀತ್ಯಾದಿ ಮುಮೂರ್ಷತಿ ।।  ೬೩ ।।  </div>
				<div class="verse">ಏಕೀ ಭವತಿ ಸಾವಿತ್ರಃ ಸವಿತ್ರಾಂಽಶಸ್ತಥೈವ ಚ ।। <br />ಲಿಙ್ಗಾಂಶಶ್ಚಾಕ್ಷುಷೋ ವ್ಯೂಢೋ ಲಿಙ್ಗೈಕ್ಯಂ ಪ್ರತಿಪದ್ಯತೇ ।।  ೬೪ ।।  </div>
				<div class="verse">ಸ್ವಾಂಶಿಭ್ಯಾಮೇಕತಾಪತ್ತೌ ದೇವತಾಲಿಙ್ಗಭಾಗಯೋಃ ।। <br />ಅಥಾರೂಪಜ್ಞತಾಮೇತಿ ಯಃ ಪ್ರಾಗ್ರೂಪಾದಿವೇದ್ಯಭೂತ್ ।।  ೬೫ ।।  </div>
				<div class="verse">ಅಥೈನಂ ಪಾರ್ಶ್ವಗಾಃ ಪ್ರಾಹುರ್ಬನ್ಧವೋಽಸ್ಯ ಮುಮೂರ್ಷತಃ ।। <br />ವಾಕ್ಯಮೇಕೀ ಭವತೀತಿ ನಿರಾಶಾಸ್ತಸ್ಯ ಜೀವಿತೇ ।।  ೬೬ ।।  </div>
				<div class="verse">ಕರಣೇ ದೇವತಾ ಯಸ್ಮಿನ್ಪೂರ್ವಂ ಮುಞ್ಚತ್ಯನುಗ್ರಹಮ್ ।। <br />ತಸ್ಯೈವ ಪ್ರಥಮಂ ವೃತ್ತಿನಿರೋಧ ಉಪಜಾಯತೇ ।।  ೬೭ ।।  </div>
				<div class="verse">ಕಸ್ಮಿಂಶ್ಚಿತ್ಕರಣೇ ವೃತ್ತಿನಿರೋಧಃ ಪೂರ್ವಮೀಕ್ಷ್ಯತೇ ।। <br />ಅಯೌಗಪದ್ಯೇನೋತ್ಕ್ರಾನ್ತೌ ತಲ್ಲಿಙ್ಗಂ ದೇವತಾತ್ಮನಾಮ್ ।।  ೬೮ ।।  </div>
				<div class="verse">ಯದಾಽಽಲೋಚನಮಾತ್ರಂ ಸ್ಯಾದ್ರೂಪಾದೌ ಚಕ್ಷುರಾದಿಭಿಃ ।। <br />ಪ್ರವಿವೇಕ್ತಾ ತು ರೂಪಾದೇಃ ಸಮ್ಯಙ್ನೈವ ಪುಮಾನ್ಭೇವೇತ್ ।।  ೬೯ ।।  </div>
				<div class="verse">ತದೋತ್ಕ್ರಾನ್ತಾಂ ವಿಜಾನೀಯಾನ್ಮನಸೋ ದೇವತಾಮಿತಃ ।। <br />ಕೇವಲಾಲೋಚನಾಲ್ಲಿಙ್ಗಾತ್ತಥಾ ಬುದ್ಧೇಶ್ಚ ದೇವತಾಮ್ ।।  ೭೦ ।।  </div>
				<div class="verse">ಏವಂ ತದ್ದೇವತೋಕ್ರಾನ್ತಾವೇಕೀಭಾವೇನ ಸಂಗತೇಃ ।। <br />ಮನುತೇ ನೋ ನ ಜಾನಾತೀತ್ಯೇಬಮಾಹುಸ್ತಥಾ ಜನಾಃ ।।  ೭೧ ।।  </div>
				<div class="verse">ಉಕ್ತಂ ವಿಮೋಕ್ಷಣಂ ತಾವತ್ಕರಣಾನಾಂ ಸ್ವದೇಶತಃ ।। <br />ಅಸಂವಿಜ್ಞಾನತಾ ಚೋಕ್ತಾ ಹೃದಯೇ ಚೋಪಸಂಹೃತಿಃ ।।  ೭೨ ।।  </div>
				<div class="verse">ಅಥೋಪಸಂಹೃತಾಶೇಷಕರಣಸ್ಯಾಽಽತ್ಮನೋ ಯಥಾ ।। <br />ಲೋಕಾನ್ತರೋಪಸಂಕ್ರಾನ್ತಿಸ್ತಥೈತದಭಿಧೀಯತೇ ।।  ೭೩ ।।  </div>
				<div class="verse">ತಸ್ಯೈತಸ್ಯ ಯಥೋಕ್ತಸ್ಯ ಕೃತ್ಸ್ನಪ್ರಾಣೋಪಸಂಹೃತೇಃ ।। <br />ನಾಡ್ಯಗ್ರಂ ಹೃದಯಸ್ಯಾಥ ಪ್ರಕರ್ಷೇಣ ಪ್ರಕಾಶತೇ ।।  ೭೪ ।।  </div>
				<div class="verse">ಸರ್ವೇಷು ಸಂಹೃತೇಷ್ವೇವಂ ಕರಣೇಷು ಸವಾಯುಷು ।।  <br />ಬುದ್ಧೇಃ ಪ್ರದ್ಯೋತತೇಽಥಾಗ್ರಂ ಹೃದಯಸ್ಯ ಯಿಯಾಸತಃ ।।  ೭೫ ।।  </div>
				<div class="verse">ಸ ಏಷ ಕರ್ಮಜೋ ಬುದ್ಧೇಃ ಪ್ರಕಾಶೋ ಜಾಯತೇ ಮೃತೌ ।। <br />ಸ್ವಕರ್ಮನಿರ್ಮಿತಂ ಲೋಕಂ ಯೇನಾಽಽತ್ಮಾಽಯಂ ಪ್ರಪಶ್ಯತಿ ।।  ೭೬ ।।  </div>
				<div class="verse">ಕರ್ಮಣೈವಾಸ್ಯ ವಿಜ್ಞಾನಂ ತಾದಾತ್ಮ್ಯಮುಪನೀಯತೇ ।। <br />ಪಶ್ಚಾದಾಪನ್ನತದ್ಭಾವೋ ದೇಹಮೇತಂ ವಿಮುಞ್ಚತಿ ।।  ೭೭ ।।  </div>
				<div class="verse">ಭಾವಿಲೋಕಾತ್ಮಿಕಾ ಯಾಽಸ್ಯ ಪ್ರತ್ಯಕ್ಚೈತನ್ಯವಿಮ್ಬಿತಾ ।। <br />ವಾಸನೈವಾಽಽತ್ಮನಃ ಪ್ರೋಕ್ತಾ ಪ್ರದ್ಯೋತವಚಸಾ ಸ್ಫುಟಮ್ ।।  ೭೮ ।।  </div>
				<div class="verse">ಮಾತ್ರೋಪಾದಾನರೂಪೇಣ ಸ್ವೇನ ಭಾಸಾ ಪುರಾಽಬ್ರವೀತ್ ।। <br />ಸ್ವೇನೈವ ಜ್ಯೋತಿಷಾ ಸ್ವಪ್ನೇ ಯಥಾ ತದ್ವದಿಹಾಪಿ ತತ್ ।।  ೭೯ ।। </div>
				<div class="verse">ಪ್ರದ್ಯೋತೇನ ಯಥೋಕ್ತೇನ ಪ್ರದ್ಯೋತಿತಪಥಾ ಕೃತ -<br />ಕರ್ಮಕಾರ್ಯೋಽಥ ಹೃದಯಾನ್ನಿಷ್ಕ್ರಾಮತಿ ಯಥಾಸುಖಮ್ ।।  ೮೦ ।।  </div>
				<div class="verse">ಸಾಧ್ವೇವಾತಃ ಪ್ರಯತ್ನೇನ ಕರ್ಮ ಕಾರ್ಯಂ ವಿಪಶ್ಚಿತಾ ।। <br />ಪಶ್ಯತಾ ಪ್ರಾಣಿನಾಮೇವಂ ಕರ್ಮಮೂಲಾಮಿಮಾಂ ಗತಿಮ್ ।।  ೮೧ ।।  </div>
				<div class="verse">ಆತ್ಮಾ ಸ್ವಕರ್ಮಣೋಪಾತ್ತಂ ಪ್ರದ್ಯೋತೇನ ಯಥೋಚಿತಮ್ ।। <br />ಲೋಕಂ ಪಶ್ಯನ್ಸ್ವಹೃದಯಾನ್ನಿಷ್ಕ್ರಾಮತಿ ಯಥಾಯಥಮ್ ।।  ೮೨ ।।  </div>
				<div class="verse">ಚಕ್ಷುಷ್ಟೋ ವಾಽಥ ಮೂರ್ಧ್ರೇ ವಾ ಯಂ ಯಂ ಲೋಕಂ ಪ್ರಪತ್ಸ್ಯತೇ ।। <br />ತದ್ದೂಾರೇಣೈವ ನಿಷ್ಕ್ರಾಮನ್ನ ಕಚಿತ್ಪ್ರತಿಹನ್ಯತೇ ।।  ೮೩ ।।  </div>
				<div class="verse">ಆದಿತ್ಯಲೋಕಸಂಪ್ರಾಪ್ತೌ ಚಕ್ಷುಷ್ಟೋಽಯಂ ಗಿಗಚ್ಛತಿ ।। <br />ಬ್ರಹ್ಮಲೋಕಪರಿಪ್ರಾಪ್ತೌ ಮೂರ್ಧ್ನ ಆತ್ಮಾ ನಿಗಚ್ಛತಿ ।।  ೮೪ ।।  </div>
				<div class="verse">ಕರ್ಮಶ್ರುತಾನುರೋಧೇನ ಹ್ಯನ್ಯೇಭ್ಯೋ ವಾ ಯಥಾಯಥಮ್ ।। <br />ಹೃದಯಸೃತನಾಡೀಭಿರಿತ ಆತ್ಮಾ ನಿಗಚ್ಛತಿ ।।  ೮೫ ।।   </div>
				<div class="verse">ಲಿಙ್ಗಂ ಚ ಸರ್ವತೋ ಗಚ್ಛನ್ನ ಕಚಿತ್ಪ್ರತಿಹನ್ಯತೇ ।। <br />ಅತಿಸೂಕ್ಷ್ಮಸ್ವಭಾವತ್ವಾದಪಿ ಲೋಹಸಮುದ್ರಗಮ್ ।।  ೮೬ ।।  </div>
				<div class="verse">ಉತ್ಕ್ರಾಮನ್ತಂ ತಮಾತ್ಮಾನಂ ಯಥೋಕ್ತೇನೇಹ ವರ್ತ್ಮನಾ ।। <br />ಪ್ರಾಣೋಽನೂತ್ಕ್ರಾಮತಿ ತತಃ ಪ್ರಾಣಂ ಪ್ರಾಣಾಸ್ತಥಾ ಪರೇ ।।  ೮೭ ।।  </div>
				<div class="verse">ನನ್ವಾತ್ಮಪ್ರಾಣವಾಗಾದೇರನ್ಯೋನ್ಯವ್ಯತಿಮಿಶ್ರಣಾತ್ ।। <br />ದೇಶಕಾಲಾದ್ಯಸಂಭೇದಾತ್ಕ್ರಮೇಣೋತ್ಕ್ರಮಣಂ ಕಥಮ್ ।।  ೮೮ ।। </div>
				<div class="verse">ನೈಷ ದೋಷೋ ಯತೋ ನೇಹ ಕ್ರಮಕಾಲೋ ವಿವಕ್ಷ್ಯತೇ ।। <br />ಪ್ರಯೋಜಕಪ್ರಯೋಜ್ಯತ್ವಂ ಯತೋಽಮೀಷಾಂ ವಿವಕ್ಷಿತಮ್ ।।  ೮೯ ।।  </div>
				<div class="verse">ಇಹೋಚ್ಚಿಕ್ರಮಿಷಾ ಯಾಽಸ್ಯ ವಿಜ್ಞಾನಾತ್ಮೈಕಸಂಶ್ರಯಾ ।। <br />ಪ್ರಾಣೋತ್ಕ್ರಾನ್ತೇಃ ಪ್ರಯೋಕ್ತ್ರೀ ಸಾ ವಾಗಾದ್ಯುತ್ಕ್ರಮಣಸ್ಯ ಚ ।।  ೯೦ ।।  </div>
				<div class="verse">ಮುಖ್ಯಪ್ರಣಸ್ಯ ಯೋತ್ಕ್ರಾನ್ತಿಃ ಪ್ರಯೋಕ್ತ್ರೀ ಸೈವ ನಾಪರಾ ।। <br />ವಿಜ್ಞಾನಾತ್ಮೈಕನೀಡಾಯಾ ಭಾವನಾಯಾಃ ಪ್ರಧಾನತಾ ।।  ೯೧ ।।  </div>
				<div class="verse">ಸಾ ಹಿ ದೇಹಾನ್ತರಪ್ರಾಪ್ತಾವಾತ್ಮನೋ ಮಾರ್ಗದರ್ಶಿನೀ ।। <br />ತಯಾ ಪ್ರಯುಕ್ತಃ ಪ್ರಾಣೋಽಯಂ ಪ್ರಾಣಾನಾದಾಯ ಚೇತರಾನ್ ।।  ೯೨ ।।  </div>
				<div class="verse">ಆತ್ಮನಾಽನನ್ಯಭೂತಃ ಸಞ್ಜಲಪಾತ್ರಾರ್ಕವದ್ಬಹಿಃ ।। <br />ನಿಷ್ಕ್ರಾಮತಿ ಯಥಾಕರ್ಮ ಸವಿಜ್ಞಾನೋ ಭವತ್ಯಥ ।।  ೯೩ ।।  </div>
				<div class="verse">ನನೂಪಸಂಹೃತಾಶೇಷಕರಣತ್ವಾದಧೀಃ ಪುಮಾನ್ ।। <br />ತದಾಕೂತಾನುಗುಣ್ಯಂ ಸ್ಯಾತ್ಪ್ರಾಣಾದೇಃ ಕಥಮುಚ್ಯತೇ ।।  ೯೪ ।।  </div>
				<div class="verse">ಪ್ರತ್ಯಭಿಜ್ಞಾತ್ಮಕಂ ಜ್ಞಾನಂ ಸಂಜ್ಞಾನಮಿತಿ ಭಣ್ಯತೇ ।। <br />ಪೂರ್ವಂ ಯದ್ಧೃದಯಸ್ಯಾಗ್ರದ್ಯೋತನೇನ ಪ್ರಕಾಶಿತಮ್ ।।  ೯೫ ।।  </div>
				<div class="verse">ಭಾವಿನೋಽರ್ಥಸ್ಯ ವಿಜ್ಞಾನಂ ಪ್ರತ್ಯಭಿಜ್ಞಾನಮುಚ್ಯತೇ ।।  <br />ಸ ತಥೋದ್ಭೂತವಿಜ್ಞಾನ ಆತ್ಮಾ ದೇಹಾನ್ನಿಗಚ್ಛತಿ ।।  ೯೬ ।। </div>
				<div class="verse">ಹೃದಯಾಗ್ರಪ್ರಕಾಶೇನ ನಿಷ್ಕ್ರಾನ್ತಸ್ಯಾಪಿ ದೇಹತಃ ।। <br />ನಿಃಸಂಬೋಧಸ್ಯ ಗಮನಂ ಕಥಂ ದೇಹಾನ್ತರಂ ಪ್ರತಿ ।।  ೯೭ ।। </div>
				<div class="verse">ಇತ್ಯಸ್ಯ ಪರಿಹಾರಾಯ ಸ ಇತ್ಯಾದಿ ಪರಂ ವಚಃ ।। <br />ಸ ಏಷ ಜ್ಞಃ ಪರೋ ದೇವಃ ಸವಿಜ್ಞಾನೋ ಭವತ್ಯಥ ।।  ೯೮ ।।  </div>
				<div class="verse">ಸಂಹೃತಾಶೇಷಕರಣೋಂ ಭಾವನಾಕರ್ಮಹೇತುತಃ ।। <br />ಸವಿಜ್ಞಾತೋ ಯಥಾ ಸ್ವಪ್ನೇ ತಥಾತ್ಕ್ರಾನ್ತಾವಪೀಷ್ಯತೇ ।।  ೯೯ ।।  </div>
				<div class="verse">ವಿಶೇಷಜ್ಞಾನಸಂಬನ್ಧಃ ಕರ್ಮಣೈವಾಸ್ಯ ಹೇತುನಾ ।। <br />ನ ತು ಸ್ವಾತನ಼್ತ್ರ್ಯತೋ ಲಭ್ಯಃ ಸ್ವಾತನ್ತ್ರ್ಯಾಸಂಭವಾದಿಹ ।।  ೧೦೦ ।।  </div>
				<div class="verse">ಕೃತಕೃತ್ಯೋ ಭವೇತ್ಸರ್ವೋ ವಿಶೇಷಜ್ಞಾನಸಂಗತಿಃ ।। <br />ಸ್ವಾತನ್ತ್ರ್ಯೇಣೇಹ ಚೇಲ್ಲಭ್ಯಾ ನ ತು ಲಭ್ಯಾ ತಥಾಽಽಹ ಚ ।।  ೧೦೧ ।। </div>
				<div class="verse">ಯಂ ಯಂ ವಾಽಪಿ ಸ್ಮರನ್ಭಾವಂ ತ್ಯಜತ್ಯನ್ತೇ ಕಲೇವರಮ್ ।।  <br />ತಂ ತಮೇವೈತಿ ಕೌನ್ತೇಯ ಸದಾ ತದ್ಭಾವಭಾವಿತಃ ।।  ೧೦೨ ।।  </div>
				<div class="verse">ಏವಮಾತ್ಮಾ ಸವಿಜ್ಞಾನೋ ಗನ್ತವ್ಯ ಯತ್ಪುರಾಽರ್ಜಿತಮ್ ।। <br />ತದಾತ್ಮಭಾವವಿಜ್ಞಾನಸ್ತದೇವಾತೋ ನಿಗಚ್ಛತಿ ।।  ೧೦೩ ।।  </div>
				<div class="verse">ಯತ ಏವಮತಃ ಪುಮ್ಭಿಃ ಸ್ವಾತನ್ತ್ರಯಾರ್ಥಂ ಪ್ರಯತ್ನತಃ ।।  <br />ಯೋಗಾದಿಸಾಧನಾಭ್ಯಾಸಃ ಕರ್ತವ್ಯಃ ಪುಣ್ಯಸಂಚಯಃ ।।  ೧೦೪ ।।  </div>
				<div class="verse">ಸರ್ವಶಾಸ್ರಸಮಾರಮ್ಭಸ್ತದರ್ಥೋಽಯಂ ಮಹಾನಿಹ ।। <br />ವಾಙ್ಭನಃಕಾಯಸಾಧ್ಯಾನಾಮುಪಾಯಾನಾಂ ಪ್ರಬುದ್ಧಯೇ ।।  ೧೦೫ ।।  </div>
				<div class="verse">ತಥಾಽನರ್ಥಪರಿಪ್ರಾಪ್ತಾವುಪಾಯಾನಾಂ ನಿಷೇಧನಮ್ ।। <br />ಏತಾವಾನೇವ ಶಾಸ್ರಾರ್ಥಃ ಕರ್ತ್ರಧೀನಃ ಸುಖಾಪ್ತಯೇ ।।  ೧೦೬ ।।  </div>
				<div class="verse">ಮಾತ್ರಾಲಕ್ಷಣಮಾದಾನಂ ಕೃತ್ವಾ ಸ್ವಪ್ನಸ್ಯ ಸರ್ಜನಮ್ ।।  <br />ಯಥೇಹ ನ ತಥಾ ಕಿಂಚಿದುಪಾದಾನಂ ಸಮೀಕ್ಷ್ಯತೇ ।।  ೧೦೭ ।।  </div>
				<div class="verse">ಅಥೈವಂ ದೇವತಾತ್ಯಕ್ತೇ ಲಿಙ್ಗೇ ದೇಹಾದ್ಬಹಿರ್ಗತೇ ।। <br />ಲೋಕಾನ್ತರಗತೌ ಹೇತುರ್ಲೋಕಾರಮ್ಭೇ ಚ ಭಣ್ಯತಾಮ್ ।।  ೧೦೮ ।।  </div>
				<div class="verse">ಆತ್ಮನಃ ಪರಲೋಕಾಯ ಯತ್ಸ್ಯಾದ್ಗಮನಕಾರಣಮ್ ।।  <br />ಭುಙ್ಕೇ ಗತ್ವಾ ಚ ಯತ್ತತ್ರ ದೇಹಾರಮ್ಭೇ ಚ ಕಾರಣಮ್ ।।  ೧೦೯ ।।  </div>
				<div class="verse">ಲಿಙ್ಗಾನಸ ಇತೋ ದೇಹಾದ್ದೇಹಮನ್ಯಂ ನಿಗಚ್ಛತಃ ।। <br />ಸಂಭಾರಃ ಕೋಽಸ್ಯ ಗತ್ಯರ್ಥೋ ದೇಹಾರಮ್ಭೇ ಚ ಕಥ್ಯತಾಮ್ ।।  ೧೧೦ ।।  </div>
				<div class="verse">ಇತೋ ಜಿಗಮಿಷುಂ ವಿದ್ಯಾಕರ್ಮಣೀ ಯೇ ಪುರಾಽರ್ಜಿತೇ ।। <br />ತಂ ಸಮನ್ವಾರಭೇತೇ ತೇ ಯಾ ಚಾಭೂತ್ಪೂರ್ವವಾಸನಾ ।।  ೧೧೧ ।।  </div>
				<div class="verse">ವಿಜ್ಞಾನಂ ಸಂಶಯಜ್ಞಾನಂ ಮಿಥ್ಯಾಜ್ಞಾನಮಥಾಪಿ ವಾ ।। <br />ಪ್ರಮಾಣತೋಽಪ್ರಮಾಣಾದ್ವಾ ಸರ್ವಂ ವಿದ್ಯೇತಿ ಭಣ್ಯತೇ ।।  ೧೧೨ ।।  </div>
				<div class="verse">ಸಂಸಾರಕಾರಣಧ್ವಂಸಿ ಯತ್ತು ಜ್ಞಾನಂ ಪರಾತ್ಮಗಮ್ ।।  <br />ತದತ್ರ ನ ಪರಿಗ್ರಾಹ್ಯಂ ಸರ್ವಾಪತ್ಕಾರಣಾಪನುತ್ ।।  ೧೧೩ ।।  </div>
				<div class="verse">ಸಂಸಾರಕಾರಣಂ ತಸ್ಮಾದಾತ್ಮಾಜ್ಞಾನಾವಿರೋಧಿ ಯತ್ ।। <br />ಅಪ್ರಾಪ್ತಪರಮಾರ್ಥಾರ್ಥಂ ಜ್ಞಾನಮಾತ್ರಂ ಜಿಘೃಕ್ಷಿತಮ್ ।।  ೧೧೪ ।।  </div>
				<div class="verse">ವಾಙ್ಭನಃಕಾಯಸಾಧ್ಯಂ ಚ ಶಾಸ್ತ್ರತೋ ಯದಿ ವಾಽನ್ಯತಃ ।। <br />ದೃಷ್ಟಾದೃಷ್ಟಾರ್ಥರೂಪಂ ಯತ್ತಚ್ಚ ಕರ್ಮೇತಿ ಗೃಹ್ಯತೇ ।।  ೧೧೫ ।।  </div>
				<div class="verse">ಅನ್ವಾರಭೇತೇ ಗಚ್ಛನ್ತಂ ಯಥೋಕ್ತೇ ಜ್ಞಾನಕರ್ಮಣೀ ।। <br />ಗಚ್ಛನ್ತಂ ಪುರುಷಂ ಯಸ್ಮಾದನ್ವೇತೇ ಸ್ವಸ್ವಭಾವತಃ ।। <br />ಗಚ್ಛತೋಽತೋಽನುಶಬ್ದೋಽತ್ರ ಪಶ್ಚಾದರ್ಥೇ ಪ್ರಯುಜ್ಯತೇ ।।  ೧೧೬ ।।  </div>
				<div class="verse">ಗಮನಾದಿವಿಧೌ ಪುಂಸಃ ಸಾಧನತ್ವಂ ನಿಗಚ್ಛತಃ ।।  ೧೧೭ ।।  <br />ಕರ್ಮಣಃ ಕ್ರಿಯಮಾಣಸ್ಯ ಸಂಸ್ಕಾರೋ ಯೋ ಹೃದಿ ಶ್ರಿತಃ ।। <br />ತತ್ಫಲಸ್ಯ ಚ ಭೂಕ್ತಸ್ಯ ಪೂರ್ವಪ್ರಜ್ಞೇತಿ ಸೋಚ್ಯತೇ ।।  ೧೧೮ ।।  </div>
				<div class="verse">ಪೂರ್ವೋಪಚಿತಸಂಸ್ಕಾರಹೇತುಭ್ಯಃ ಸಾಽಭಿಜಾಯತೇ ।।  ೧೧೯ ।। <br />ಷಣ್ಮಾಸಶೇಷಪ್ರೋದ್ಭೂತಾ ವಾಸನಾ ಯಾಽಸ್ಯ ದೇಹಿನಃ ।। <br />ಮರಿಷ್ಯತೋಽನ್ಯದೇಹಾರ್ಥಂ ಪೂರ್ವಪ್ರಜ್ಞೇತಿ ತಾಂ ವಿದುಃ ।।  ೧೨೦ ।।  </div>
				<div class="verse">ಸಮರ್ಥಾ ಸೈವ ತೇ ಯಸ್ಮಾದುದ್ಬೋದ್ಧುಂ ಜ್ಞಾನಕರ್ಮಣೀ ।। <br />ನರಸ್ಯಾತಃ ಪ್ರಧಾನತ್ವಾತ್ಪೃಥಕ್ತಸ್ಯಾ ಗ್ರಹಃ ಕೃತಃ ।।  ೧೨೧ ।।  </div>
				<div class="verse">ಸಮಾಸೇನೈವ ನಿರ್ದಿಷ್ಟೇ ಕಾರಣತ್ವಾವಿಶೇಷತಃ ।। <br />ಅನ್ಯೋನ್ಯಕಾರಣತ್ವಾಚ್ಚ ಶ್ರುತ್ಯೇಹ ಜ್ಞಾನಕರ್ಮಣೀ ।।  ೧೨೨ ।।  </div>
				<div class="verse">ಪೂರ್ವಪ್ರಜ್ಞಾತ ಉದ್ಭೂತಿರ್ವಿದ್ಯಾಯಾಃ ಕರ್ಮಣೋ ಯತಃ ।। <br />ತಾಭ್ಯಾಂ ಚ ಭಾವನೋದ್ಭೂತಿರ್ನಿರ್ದೇಶೋಽತೋ ಯಥೋದಿತಃ ।।  ೧೨೩ ।।  </div>
				<div class="verse">ಕರ್ಮಣೋ ಭುಜ್ಯಮಾನಸ್ಯ ಪರಿಶೇಷೋ ಹಿ ಭಾವನಾ ।। <br />ಮೂಲಂ ಚ ಜಾಯಮಾನಸ್ಯ ಪ್ರಧಾನಂ ತೇನ ಭಣ್ಯತೇ ।।  ೧೨೪ ।।  </div>
				<div class="verse">ಪರಿಚ್ಛೇತ್ರ್ರೀ ವಿನಿರ್ಮಾತ್ರೀ ವಿದ್ಯಾ ಲೋಕಾನ್ತರಸ್ಯ ಹಿ ।। <br />ವಿಕರ್ತೃ ಕರ್ಮ ವೋಢ್ರೀ ಚ ಪೂರ್ವಪ್ರಜ್ಞೇಹ ಪೂರ್ವಯೋಃ ।।  ೧೨೫ ।।  </div>
				<div class="verse">ನಾನಾವಿಕಲ್ಪಸದ್ಭಾವಾತ್ಸಂದೇಹೋ ಗಮನಂ ಪ್ರತಿ ।। <br />ಪಕ್ಷೀವ ವೃಕ್ಷಾತ್ಕಿಂ ತಾವತ್ಪರಿಚ್ಛಿನ್ನೋ ವ್ರಜತ್ಯಯಮ್ ।।  ೧೨೬ ।।  </div>
				<div class="verse">ಆತಿವಾಹಿಕದೇಹೇನ ಕಿಂವಾ ದೇಹಾನ್ತರಂ ಪ್ರತಿ ।। <br />ಗತಿರ್ವಿಕಾಶಸಂಕೋಚೌ ಭಿನ್ನಕುಮ್ಭಸ್ಥದೀಪವತ್ ।। <br />ಮತಂ ವಾ ಕಿಂ ಮನೋಮಾತ್ರ ದೇಹಾದ್ದೇಹಾನ್ತರಂ ವ್ರಜೇತ್ ।।  ೧೨೭ ।।  </div>
				<div class="verse">ಕಿಂವಾ ಸರ್ವಗತಾನಾಂ ಸ್ಯಾತ್ಕರಣಾನಾಮಿಹಾಽಽತ್ಮನಿ ।। <br />ಶ್ರುತಕರ್ಮಾನುರೋಧೇನ ವೃತ್ತಿಹಾನ್ಯುದ್ಭವೌ ಕ್ವಚಿತ್ ।।  ೧೨೮ ।।  </div>
				<div class="verse">ಇತಿ ಭೂರಿವಿಕಲ್ಪಾಯಾಂ ಭೂಮೌ ಸಿದ್ಧಾನ್ತ ಉಚ್ಯತೇ ।। <br />ಅನನ್ತಾಃ ಸರ್ವ ಏವೈತೇ ವಾಙ್ಭಾನಃಪ್ರಾಣಲಕ್ಷಣಾಃ ।।  ೧೨೯ ।।  </div>
				<div class="verse">ಪ್ರಾಣಿಕರ್ಮಾನುರೋಧೇನ ಪ್ಲುಷ್ಯಾದಿಪರಿಮಾಣತಾ ।। <br />ಇತಿ ಶ್ರುತ್ಯುಕ್ತಿತಸ್ತೇಷಾಂ ಪ್ರತಿಪ್ರಾಣಿ ಯಥಾಮತಿ ।। <br />ಯಥಾಕರ್ಮ ಗತಿಃ ಸ್ಥಾನಂ ಪರಿಚ್ಛೇದೋಽಥ ವಿಸ್ತೃತಿಃ ।।  ೧೩೦ ।।  </div>
				<div class="verse">ಸ್ವಾತನ್ತ್ರ್ಯಂ ಪಾರತನ್ತ್ರ್ಯಂ ವಾಽಣಿಮಾದ್ಯೈಶ್ವರ್ಯಮೇವ ವಾ ।। <br />ಕರಣಾನಾಮಿದಂ ಸರ್ವಂ ಜ್ಞಾನಕರ್ಮಾದಿಹೇತುಕಮ್ ।।  ೧೩೧ ।।  </div>
				<div class="verse">ಅಸ್ಮದಾದೇರ್ಯಥಾ ತದ್ವದ್ವಿದ್ಯಾಕರ್ಮಾನುರೋಧತಃ ।। <br />ಅನಾತ್ಮನೋಽಪಿ ಚಾಽಽನನ್ತ್ಯಂ ನ ಸ್ವತಃ ಸಿದ್ಧಮಾತ್ಮವತ್ ।।  ೧೩೨ ।।  </div>
				<div class="verse">ಇತೀಮಂ ಪಕ್ಷಮಾಶ್ರಿತ್ಯ ಶ್ರುತ್ಯಾ ದೃಷ್ಟಾನ್ತ ಉಚ್ಯತೇ ।।  ೧೩೩ ।। <br />ತೃಣಾಗ್ರಸ್ಥಾ ಜಲೂಕೇಹ ಪ್ರಾಪ್ಯ ತಸ್ಮಾತ್ತೃಣಾನ್ತರಮ್ ।। <br />ಸಂಹರತ್ಯಾತ್ಮನಾಽಽತ್ಮಾನಂ ಪೂರ್ವಸ್ಮಾತ್ತತ್ರ ಸಾ ಕ್ರಮಾತ್ ।।  ೧೩೪ ।।  </div>
				<div class="verse">ಯಥೈವಮೇವಮಾತ್ಮೇದಂ ಶರೀರಂ ಕರ್ಮಣಃ ಕ್ಷಯಾತ್ ।। <br />ನಿಹತ್ಯಾಚೇಷ್ಟಮಾಪಾದ್ಯ ಸ್ವಾತ್ಮಲಿಙ್ಗೋಪಸಂಹೃತೇಃ ।।  ೧೩೫ ।।  </div>
				<div class="verse">ಗಮಯಿತ್ವಾ ತಥಾಽವಿದ್ಯಾಂ ಜಾಡ್ಯಂ ನಿಃಸಂಜ್ಞತಾಮಿದಮ್ ।।  <br />ಅತೋಽನ್ಯಮಾಕ್ರಮಂ ದೇಹಂ ಪ್ರಾಪ್ಯ ಭಾವನಯಾಽಞ್ಜಿತಃ ।। <br />ಪೂರ್ವದೇಹಸ್ಥಮಾತ್ಮಾನಂ ಸಂಹರತ್ಯಾತ್ಮನಾಽಽತ್ಮನಿ ।।  ೧೩೬ ।।  </div>
				<div class="verse">ಜಲೂಕಾವದ್ಗತಿರಿಯಮಾತ್ಮನಃ ಪ್ರತಿಪಾದಿತಾ ।। <br />ತತ್ರ ದೇಹಾನ್ತರಾರಮ್ಭ ಉಪಾದಾನಂ ಕಿಮಾತ್ಮನಃ ।।  ೧೩೭ ।।  </div>
				<div class="verse">ಉಪಮೃದ್ಯೋಪಮೃದ್ಯಾಸ್ಯ ನಿತ್ಯೋಪಾತ್ತಂ ಕಿಮಿಷ್ಯತೇ ।।  <br />ಪುನಃ ಪುನರಪೂರ್ವಂ ವಾ ದೇಹಾರಮ್ಭಾಯ ಕಲ್ಪತೇ ।।  ೧೩೮ ।।  </div>
				<div class="verse">ಇತಿ ದೃಷ್ಟಾನ್ತವಚಸಾ ನಿರ್ಣಯೋಽಸ್ಯೋಪವರ್ಣ್ಯತೇ ।।  ೧೩೯ ।। <br />ಪೇಶಸ್ಕಾರೀ ಯಥಾ ಮಾತ್ರಾಮುಪಾದಾಯೇಹ ಪೇಶಸಃ ।। <br />ವಿಮೃದ್ಯ ರಚನಾಂ ಪೂರ್ವಾಂ ಕುರುತೇ ರಚನಾನ್ತರಮ್ ।।  ೧೪೦ ।।  </div>
				<div class="verse">ನವಾನ್ನವತರಂ ರೂಪಂ ಕಲ್ಯಾಣತರಮೇವ ಚ ।। <br />ಕಲ್ಯಾಣಾದಿತಿ ದೃಷ್ಟಾನ್ತೋ ಯಥಾ ತದ್ವದಿಹಾಪಿ ಚ ।।  ೧೪೧ ।।  </div>
				<div class="verse">ಆಪೇಕ್ಷ್ಯ ನವಮಾದಾನಂ ತತ್ಕಾರ್ಯಂ ನವಮುಚ್ಯತೇ ।। <br />ಶ್ರುತ್ಯಾ ನವತರಂ ರೂಪಂ ಕಲ್ಯಾಣತರಮೇವ ಚ ।।  ೧೪೨ ।।  </div>
				<div class="verse">ನಿತ್ಯೋಪಾತ್ತಾನಿ ಭೂತಾನಿ ಕರಣಾನಿ ಚ ದೇಹಿನಃ ।। <br />ದ್ವೇ ವಾವ ಬ್ರಹ್ಮಣೋ ರೂಪೇ ಇತಿ ಪೂರ್ವಮವಾದಿಷಮ್ ।।  ೧೪೩ ।।  </div>
				<div class="verse">ಉಪಮೃದ್ಯೋಪಮೃದ್ಯೈಷಾಂ ರಚನಾಂ ಪ್ರಾಕ್ತನೀಂ ಪುನಃ ।। <br />ಯಥಾಕರ್ಮ ಯಥಾಜ್ಞಾನಂ ಕುರುತೇ ರಚನಾನ್ತರಮ್ ।।  ೧೪೪ ।।  </div>
				<div class="verse">ಪಿತ್ರಾದಿಯೋಗ್ಯಂ ಪಿತ್ರ್ಯಾದಿ ಹ್ಯುತ್ತಮಾಧಮಮಧ್ಯಮಮ್ ।।  ೧೪೫ ।।  <br />ಪಿತ್ರ್ಯಾದಿಲೋಕೇಷ್ವಾತ್ಮಾಽಯಂ ಯಥಾಕರ್ಮ ಯಥಾಶ್ರುತಮ್ ।।  <br />ತನುತೇ ದೇಹಜಾತಾಮಿ ಭೂರಿರೂಪಾಣ್ಯವಿದ್ಯಯಾ ।।  ೧೪೬ ।।  </div>
				<div class="verse">ನ ತು ಚೈತನ್ಯವತ್ಸಾಕ್ಷಾತ್ಸಂಸಾರೋಽಸ್ಯ ಸ್ವತೋ ಮತಃ ।। <br />ಇತ್ಯರ್ಥಪ್ರತಿಪತ್ತ್ಯರ್ಥಮಾಜಗಾಮೋತ್ತರಂ ವತಃ ।।  ೧೪೭ ।।  </div>
				<div class="verse">ಯಚ್ಚಾಸ್ಯ ವಾಸ್ತವಂ ರೂಪಂ ಯಚ್ಚಾವಿದ್ಯೋತ್ಥಮಾತ್ಮನಃ ।। <br />ಸ ವಾ ಇತ್ಯಾದಿನಾ ತಸ್ಯ ನಿರ್ಣಯಃ ಕ್ರಿಯತೇಽಧುನಾ ।। <br />ತನ್ನಿರ್ಣಯಾದಶೇಷೋಽರ್ಥಾಽನಿರ್ಣೀತಃ ಸ್ಯಾತ್ಕಥಂ ನ್ವಿತಿ ।।  ೧೪೮ ।।  </div>
				<div class="verse">ಸಂಸಾರೀ ಯೋ ಯಥೋಕ್ತೇನ ಗ್ರನ್ಥೇನ ಪ್ರತಿಪಾದಿತಃ ।। <br />ತದ್ಗೃಹೀತ್ಯೈ ಸಶಬ್ದೋಽಯಂ ತತ್ಸ್ಮೃತ್ಯರ್ಥಂ ತಥಾಚ ವೈ ।।  ೧೪೯ ।।  </div>
				<div class="verse">ಅನಾತ್ಮಭೂತ ಏತಸ್ಮಿನ್ಕಾರ್ಯಕಾರಣಲಕ್ಷಣೇ ।। <br />ಸಂಸಾರೇ ಪ್ರಥತೇ ಯೋಽರ್ಥ ಆತ್ಮನಾಽನನ್ಯಮಾನಗಃ ।।  ೧೫೦ ।।  </div>
				<div class="verse">ಯತ್ಸಾಕ್ಷಿಕೌ ಯಥೋಕ್ತಸ್ಯ ಭಾವಾಭಾವೌ ಪ್ರಸಿಧ್ಯತಃ ।। <br />ಸಂಸಾರವಸ್ತುನಃ ಸೋಽಯಮಾತ್ಮೇತ್ಯತ್ರಾಭಿಧೀಯತೇ ।।  ೧೫೧ ।।  </div>
				<div class="verse">ವ್ಯಭಿಚಾರೋ ನ ಯಸ್ಯಾಸ್ತಿ ಸರ್ವೇಷು ವ್ಯಭಿಚಾರಿಷು ।। <br />ತದವಷ್ಟಮ್ಭತಃ ಸಿದ್ಧೇರ್ವ್ಯಭಿಚಾರಸ್ಯ ಸರ್ವದಾ ।।  ೧೫೨ ।। </div>
				<div class="verse">ಪ್ತತ್ಯಕ್ತಯಾಽಸ್ಯ ಸಾಕ್ಷಾತ್ತ್ವಾದಕ್ರಿಯಾಕಾರಕತ್ವತಃ ।।  <br />ಅನನ್ಯಬೋಧಮಾನತ್ವಾದಯಮಿತ್ಯುಚ್ಯತೇ ತತಃ ।।  ೧೫೩ ।।  </div>
				<div class="verse">ನಿಃಶೇಪಾನಾತ್ಮತದ್ಧೇತುನಿರಾಕರಣವರ್ತ್ಮನಾ ।। <br />ಆತ್ಮತ್ವಮಾತ್ಮನಃ ಸಿಧ್ಯೇನ್ನಾನ್ಯಶೇಷಮನಾತ್ಮವತ್ ।।  ೧೫೪ ।।  </div>
				<div class="verse">ಅಸಾಧಾರಣಸಿದ್ಧ್ಯೈವ ಸಿದ್ಧಿಃ ಸ್ಯಾದಾತ್ಮವಸ್ತುನಃ ।। <br />ಯತೋಽತ ಆತ್ಮವಸ್ತ್ವೇವ ಕಾರ್ಯಕಾರಣವಜ್ಜಗತ್ ।।  ೧೫೫ ।।  </div>
				<div class="verse">ನ ಹೀದಮಾತ್ಮನಃ ಸ್ಥಾನಂ ತತೋಽನ್ಯತ್ರಾಪಿ ವಾಽಶ್ನುತೇ ।। <br />ಆತ್ಮನೋಽವ್ಯತಿರೇಕೇಣ ಯತೋಽನಾತ್ಮಾ ಪ್ರಸಿಧ್ಯತಿ ।।  ೧೫೬ ।।  </div>
				<div class="verse">ಆತ್ಮಾ ತ್ವನಾತ್ಮಪ್ರತ್ಯಕ್ತ್ವಾದ್ವ್ಯತಿರೇಕಂ ನ ಸೋಽರ್ಹತಿ ।। <br />ಸ್ರಜೀವ ಸರ್ಪದಣ್ಡಾದೇಃ ಸ್ರಗವಿದ್ಯೋತ್ಥವಸ್ತುನಃ ।। <br />ಸ್ರಕ್ತತ್ತ್ವವ್ಯತಿರೇಕೇಣ ಸಿದ್ಧಿರ್ನಾನ್ಯತ್ರ ಕುತ್ರಚಿತ್ ।।  ೧೫೭ ।।  </div>
				<div class="verse">ನ ಚಾಭಾವಾವಸಾಯ್ಯೇತದಭಾವಸ್ಯಾಪಿ ಭಾವವತ್ ।। <br />ಪ್ರತ್ಯಙ್ಭಾತ್ರೈಕಯಾಥಾತ್ಮ್ಯಾದಶ್ರುತತ್ವಾನ್ನ ಚಾರ್ಥತಃ ।।  ೧೫೮ ।।  </div>
				<div class="verse">ಅನೂದ್ಯ ನಿಖಿಲಂ ವಿಶ್ವಂ ತತ್ತತ್ತ್ವಪ್ರತಿಪತ್ತಯೇ ।। <br />ಆತ್ಮೈವೇತಿ ಶ್ರುತಂ ಯಸ್ಮಾನ್ನಾತೋಽನ್ಯತ್ಕಿಂಚಿದಿಷ್ಯತೇ ।।  ೧೫೯ ।।  </div>
				<div class="verse">ಪ್ರತ್ಯಾಖ್ಯಾಯ ನ ಚಾಽಽತ್ಮಾನಮನಾತ್ಮಾ ವ್ಯತಿರಿಚ್ಯತೇ ।। <br />ವ್ಯತಿರೇಕಸ್ವಭಾವತ್ವಾನ್ನಾಪಿ ಚಾಽಽತ್ಮನಿ ಸಿಧ್ಯತಿ ।।  ೧೬೦ ।।  </div>
				<div class="verse">ಪ್ರತ್ಯಾಚಷ್ಟೇ ಶ್ರುತಿರತಃ ಸರ್ವಂ ನೇತೀತಿ ಚಾಽಽತ್ಮನಿ ।। <br />ಸರ್ವಮಾತ್ಮೇತಿ ಚ ತಥಾ ವ್ಯತಿರೇಕಂ ನಿಷೇಧತಿ ।।  ೧೬೧ ।।  </div>
				<div class="verse">ಅಪೂರ್ವಾನಪರಾನನ್ತರಾಬಾಹ್ಯಂ ಬ್ರಹ್ಮಲಕ್ಷಣಮ್ ।। <br />ಉಕ್ತಾತ್ಮವಸ್ತುಸ್ವಾಭಾವ್ಯಾದಾತ್ಮಾ ಬ್ರಹ್ಮೇತ್ಯತೋ ವಚಃ ।।  ೧೬೨ ।।  </div>
				<div class="verse">ಪ್ರತ್ಯಕ್ತ್ವಂ ಬ್ರಹ್ಮಣಸ್ತತ್ತ್ವಂ ಬ್ರಹ್ಮತ್ವಂ ಚಾಽಽತ್ಮನಸ್ತಥಾ ।। <br />ಪರೋಕ್ಷದ್ವಯಹಾನೇನ ಹ್ಯಾತ್ಮಾ ಬ್ರಹ್ಮೇತಿ ಬೋಧ್ಯತೇ ।।  ೧೬೩ ।।  </div>
				<div class="verse">ಅವ್ಯಾವೃತ್ತಾನನುಗತೋ ಬ್ರಹ್ಮಶಬ್ದಾರ್ಥ ಇಷ್ಯತೇ ।।  <br />ನಾಽಽತ್ಮನೋಽನ್ಯತ್ರ ಲಭ್ಯೋಽಸೌ ನಾಪ್ಯಾತ್ಮಾ ಬ್ರಹ್ಮಣೋಽನ್ಯತಃ ।।  ೧೬೪ ।।  </div>
				<div class="verse">ಆತ್ಮನೋಽಪಿ ಪರೋಕ್ಷತ್ವಂ ಬ್ರಹ್ಮಣೋಽವಿದ್ಯಯಾ ಯಥಾ ।। <br />ಆತ್ಮನಃ ಸದ್ವಿತೀಯತ್ವಂ ಬ್ರಹ್ಮಣೋಽಪಿ ತಥಾ ಮಮ ।।  ೧೬೫ ।।  </div>
				<div class="verse">ಅತೋಽವಿದ್ಯಾಸಮುಚ್ಛಿತ್ತೌ ಯಥಾವಸ್ತ್ವವಬೋಧತಃ ।। <br />ಆತ್ಮಾ ಬ್ರಹ್ಮೈವ ಸನ್ನೇಷ ಬ್ರಹ್ಮಾಪ್ಯೇತಿ ಸ್ವತೋಽದ್ವಯಮ್ ।।  ೧೬೬ ।।  </div>
				<div class="verse">ಯಥೋಕ್ತಬೋಧವಿರಹಾದಸ್ಯಾನರ್ಥಪರಂಪರಾ ।। <br />ವಿಜ್ಞಾನಾದ್ಯಭಿಸಂಬನ್ಧೋ ಯಥಾ ತದಧುನೋಚ್ಯತೇ ।।  ೧೬೭ ।।  </div>
				<div class="verse">ಆತ್ಮಾ ಬ್ರಹ್ಮೈವ ಸನ್ನೇಷ ಧರ್ಮೈರ್ಯಾವದ್ಭಿರನ್ವಿತಃ ।। <br />ಅಜ್ಞಾನಾತ್ಸಂಸರತ್ಯತ್ರ ವರ್ಣ್ಯತೇ ತತ್ಸಮಾಸತಃ ।।  ೧೬೮ ।।  </div>
				<div class="verse">ಯತೋಽವಿದ್ಯಾನ್ವಯೇಽಶೇಷಸಂಸಾರಾನರ್ಥಸಂಗತಿಃ ।। <br />ತದ್ಧ್ವಸ್ತಾವಾತ್ಮನಸ್ತಸ್ಮಾತ್ಪುರುಷಾರ್ಥಃ ಸಮಾಪ್ಯತೇ ।।  ೧೬೯ ।।  </div>
				<div class="verse">ಅವಿದ್ಯಾಮಾತ್ರಹೇತೂತ್ಥಾ ಹ್ಯಾತ್ಮನೋಽನರ್ಥಸಂಗತಿಃ ।। <br />ಇತ್ಯಸ್ಯ ಪ್ರತಿಪತ್ತ್ಯರ್ಥಂ ಪರೋ ಗ್ರನ್ಥೋಽವತಾರ್ಯತೇ ।।  ೧೭೦ ।।  </div>
				<div class="verse">ಯದ್ಯವಿದ್ಯೈಕಹೇತು ಸ್ಯಾತ್ಸಂಸಾರಿತ್ವಂಂ ತದಾಽಽತ್ಮನಃ ।।  <br />ವಿದ್ಯಾರ್ಥೋಽಯಂ ಸಮಾರಮ್ಭೋ ಯುಜ್ಯತೇ ನಾನ್ಯಥಾ ಸತಿ ।।  ೧೭೧ ।।  </div>
				<div class="verse">ಪ್ರಾಣಾತ್ಮತ್ವಾಭಿಮಾನೀ ಸನ್ಯತಃ ಪ್ರಾಣಃ ಪ್ರಸೂಯತೇ ।। <br />ಪ್ರಾಣಪ್ರಾಣೋಽಪಿ ಸನ್ಮೋಹಾತ್ಪ್ರಾಣನಾದಿ ಪ್ರಪದ್ಯತೇ ।।  ೧೭೨ ।।  </div>
				<div class="verse">ತತೋ ಬುದ್ಧಿಸಮುತ್ಪತ್ತೌ ವಿಜ್ಞಾನೋಽಸ್ಮೀತಿಭಾವತಃ ।। <br />ವಿಜ್ಞಾನಮಯತಾಮೇತಿ ಸ್ರಕ್ಸರ್ಪಮಯತಾಮಿವ ।।  ೧೭೩ ।।  </div>
				<div class="verse">ಮನಸೋ ಗ್ರಹಣಂ ಚಾತ್ರ ಬುದ್ಧಿವೃತ್ತ್ಯುಪಲಕ್ಷಣಮ್ ।। <br />ಅಸುಬುದ್ಧೀ ಯತೋ ಹೇತೂ ಸರ್ವೇಷಾಮಿನ್ದ್ರಿಯಾತ್ಮನಾಮ್ ।।  ೧೭೪ ।।  </div>
				<div class="verse">ಕರ್ಮೇನ್ದ್ರಿಯಾಣಾಂ ಸಾರ್ಥಾನಾಂ ಪ್ರಾಣಃ ಕಾರಣಮುಚ್ಯತೇ ।। <br />ಸ ಏವ ಬುದ್ಧ್ಯತಿಶಯಃ ಶ್ರೋತ್ರಾದೇರಪಿ ಕಾರಣಮ್ ।।  ೧೭೫ ।।  </div>
				<div class="verse">ಸ್ವಾಭ್ಯಾಸ್ತಭಾವನಾತೋಽಸ್ಯ ಶ್ರುತಕರ್ಮಾನುರೋಧತಃ ।। <br />ಪ್ರಾಣೋ ಬುದ್ಧಿರ್ಮನಶ್ಚಕ್ಷುಃಶ್ರೋತ್ರಾದ್ಯಜ್ಞಸ್ಯ ಜಾಯತೇ ।।  ೧೭೬ ।। </div>
				<div class="verse">ಪ್ರಾಯಾರ್ಥೇ ಚ ಮಯಙ್ಜ್ಞೇಯೋ ವಿಕಾರಾದೇರ್ನಿಷೇಧನಾತ್ ।। <br />ಅವಿಜ್ಞಾತಾತ್ಮತತ್ತ್ವಸ್ಯ ವಿಕಾರೋ ವಾಽಸ್ತ್ವದೋಷತಃ ।।  ೧೭೭ ।।  </div>
				<div class="verse">ಸರ್ಪಾದಯೋ ಯಥಾ ರಜ್ಜ್ವಾ ವಿಕಾರಾಃ ಸ್ಯುರಬೋಧತಃ ।। <br />ಅಜ್ಞಾನಾದಾತ್ಮನಸ್ತದ್ವತ್ತೇಜೋಬನ್ನಾದಿವಿಕ್ರಿಯಾ ।।  ೧೭೮ ।।  </div>
				<div class="verse">ನ ಹಿ ವೇದಾನ್ತಸಿದ್ಧಾನ್ತೇ ಹ್ಯಜ್ಞಾತಾತ್ಮಾತಿರೇಕತಃ ।। <br />ಸಾಂಖ್ಯಾನಾಮಿವ ಸಿದ್ಧಾನ್ತೇ ಲಭ್ಯತೇ ಕಾರಣಾನ್ತರಣ್ ।।  ೧೭೯ ।।  </div>
				<div class="verse">ಪ್ರಾಣಾದಿಮಯತಾಂ ಯಾತ್ವಾ ತದ್ವೃತ್ತೀನಾಮಬೋಧತಃ ।। <br />ಆತ್ಮಾಽಕರ್ತಾಽಪಿ ಕರ್ತೃತ್ವಮೇತಿ ತಾಸಾಂ ಸಮುದ್ಭವೇ ।।  ೧೮೦ ।।  </div>
				<div class="verse">ಚಕ್ಷುಷಶ್ಚಶ್ರುರಪ್ಯೇವಂ ಯಥಾ ಚಕ್ಷುರ್ಮಯಸ್ತಥಾ ।। <br />ಶ್ರೋತ್ರಾದಿಮಯತಾಽಪ್ಯಸ್ಯ ವ್ಯಾಖ್ಯೇಯಾ ಪ್ರತ್ಯಾಗಾತ್ಮನಃ ।।  ೧೮೧ ।।  </div>
				<div class="verse">ಸ ವಿಜ್ಞಾನಮನಃಪ್ರಾಣಚಕ್ಷುಃಶ್ರೋತ್ರಾದಿ ಮೋಹಜಮ್ ।। <br />ಮನ್ವಾನೋಽವಿದ್ಯಯಾಽಽತ್ಮೈತಿ ತನ್ಮಯತ್ವಂ ನ ತು ಸ್ವತಃ ।।  ೧೮೨ ।।  </div>
				<div class="verse">ಸಮಾಸವ್ಯಾಸತಸ್ತದ್ವತ್ಪಞ್ಚ ಭೂತಾನ್ಯವಿದ್ಯಯಾ ।। <br />ಅಶಬ್ದಾದಿಮಯೋಽಪ್ಯಾತ್ಮಾ ತನ್ಮಯತ್ವಂ ನಿಗಚ್ಛತಿ ।।  ೧೮೩ ।।  </div>
				<div class="verse">ಲಿಙ್ಗದೇಹಾವಿಮಾವೇವಂ ಪಞ್ಚಭೂತಮಯಾವುಭೌ ।। <br />ಪ್ರಧಾನಗುಣವೃತ್ತ್ಯೋಕ್ತೌ ಸೂಕ್ಷ್ಮಸ್ತೂಲವಿಭಾಗತಃ ।।  ೧೮೪ ।।  </div>
				<div class="verse">ಉಕ್ತಯೋರಾತ್ಮನೋರನ್ತರ್ಯದ್ರೂಪಂ ಭಾವನಾಮಯಮ್ ।। <br />ಕಾಮಾದಿಮಯತೋಕ್ತ್ಯೇಹ ತದಿದಾನೀಂ ವಿಭಾವ್ಯತೇ ।।  ೧೮೫ ।।  </div>
				<div class="verse">ಕಾಮಂ ಕ್ರೋಧಂ ತಥಾ ಧರ್ಮಂ ತದ್ವಿರುದ್ಧಂ ಚ ಮೋಹತಃ ।।  <br />ಸಂಭಾವಯನ್ಪ್ರತೀಚ್ಯಾತ್ಮ ತನ್ಮಯತ್ವಂ ನಿಗಚ್ಛತಿ ।।  ೧೮೬ ।। </div>
				<div class="verse">ಪ್ರವೃತ್ತಯ ಇಹೇಕ್ಷ್ಯನ್ತೇ ವಾಙ್ಭನಃಕಾಯಸಾಧನಾಃ ।। <br />ಯಾವತ್ಯೋ ಭಾವನಾಃ ಪುಂಸಾಮಪಿ ತಾವತ್ಯ ಏವ ತು ।।  ೧೮೭ ।।  </div>
				<div class="verse">ಇತ್ಯೇವಮಾದಯೋಽನೇಕೇ ಕೋಶಾಃ ಸ್ಯುರ್ಭಾವನಾಮಯಾಃ ।। <br />ಅಸಂಖ್ಯೇಯಾ ಬಹುತ್ವಾತ್ತೇ ಸಂಕ್ಷೇಪೋಽತೋಽತ್ರ ಭಣ್ಯತೇ ।।  ೧೮೮ ।।  </div>
				<div class="verse">ಇದಮಿತ್ಯೇವ ಯತ್ಸಾಕ್ಷಾತ್ಕಿಂಚಿತ್ಕರ್ಮೋಪಲಕ್ಷ್ಯತೇ ।। <br />ಪರೋಕ್ಷಂ ಭಾವನಾರೂಪಂ ತೇನಾದೋಮಯತೇಷ್ಯತೇ ।।  ೧೮೯ ।।  </div>
				<div class="verse">ಇದಂಮಯೇನ ಲಿಙ್ಗೇನ ಸಂಬನ್ಧೋಽದೋಮಯಾತ್ಮನಃ ।। <br />ಪ್ರತ್ಯಕ್ಷ ಆತ್ಮನಿ ಯಥಾ ತಥಾಽನ್ಯತ್ರಾಪಿ ಲಿಙ್ಗ್ಯತೇ ।।  ೧೯೦ ।।  </div>
				<div class="verse">ಧೂಮಾಗ್ನ್ಯೋರಿವ ಸಂಬನ್ಧಸ್ತಯೋರ್ದೃಷ್ಟ ಇಹಾಽಽತ್ಮನಿ ।। <br />ಅಕಾಮಪ್ರಮುಖೈರ್ಯೋಗೈಸ್ತಥಾ ಕಾಮಾದಿಯೋಗತಃ ।।  ೧೯೧ ।। </div>
				<div class="verse">ಧರ್ಮಾಧರ್ಮಮಯೋ ಭೂತ್ವಾ ಪುಮಾನ್ಸರ್ವಮಯೋ ಭವೇತ್ ।। <br />ಧರ್ಮಾಧರ್ಮೈಕಹೇತುತ್ವಾತ್ಸರ್ವಸ್ಯ ಜಗತಸ್ತತಃ ।।  ೧೯೨ ।।  </div>
				<div class="verse">ಅದೋಮಯತ್ವಂ ಲಿಙ್ಗಂ ಸ್ಯಾಲ್ಲಿಙ್ಗೇನೇದಂಮಯಾತ್ಮನಾ ।। <br />ಭಾವನಾಕರ್ಮವಿದ್ಯಾನಾಮೇವಮುಕ್ತೇನ ವರ್ತ್ಮನಾ ।। <br />ಭೂರಿಭೇದಾನ್ನ ಶಕ್ಯನ್ತೇ ವಕ್ತುಂ ರೂಪಾಣ್ಯಶೇಷತಃ ।।  ೧೯೩ ।।  </div>
				<div class="verse">ಕಿಂ ಕಾರಣಂ ಪುಮಾನ್ಯಸ್ಮಾದ್ಯಥಾಕಾರೀ ಭವತ್ಯಯಮ್ ।। <br />ಯಥಾಚಾರೀ ಚ ಲೋಕೇಽಸ್ಮಿಂಸ್ತಥಾರೂಪೋ ಭವತ್ಯಸೌ ।।  ೧೯೪ ।।  </div>
				<div class="verse">ಕರಣಂ ನಿಯತಂ ಚೈವ ತತೋಽನ್ಯಚ್ಚರಣಂ ತಥಾ ।। <br />ಕರಣಂ ಕರ್ಮಶಕ್ತಿರ್ವಾ ಚರಣಂ ಪ್ರತ್ಯಯಾತ್ಮಕಮ್ ।।  ೧೯೫ ।।  </div>
				<div class="verse">ಸಾಧುಕಾರೀ ಪುಮಾನ್ಯಃ ಸ್ಯಾತ್ಸಾಧುರೇವ ಭವತ್ಯಸೌ ।। <br />ಪಿತೃಗನ್ಧರ್ವದೇವಾದೌ ಸಾಧುಸಾಧನಸಂಪದಾ ।।  ೧೯೬ ।।  </div>
				<div class="verse">ಪಾಪಕಾರೀ ಚ ಪಾಪಶ್ಚ ಸ್ಥಾಣ್ವಾದಾವಭಿಜಾಯತೇ ।। <br />ಕಾಮಕ್ರೋಧಾದಿಭೂಯಿಷ್ಠಃ ಪುಮಾನುಗ್ರೇಣ ಕರ್ಮಣಾ ।।  ೧೯೭ ।।  </div>
				<div class="verse">ಸಾಧ್ವಾದಿ ಭೂಯೋಭ್ಯಾಸಾತ್ಸ್ಯಾತ್ತಾಚ್ಛೀಲ್ಯಪ್ರತ್ಯಯಶ್ರುತೇಃ ।। <br />ಫಲಮಿತ್ಯತಿಶಙ್ಕ್ಯಾಽಽಹ ಪುಣ್ಯ ಇತ್ಯಾದಿಕಂ ವಚಃ ।।  ೧೯೮ ।।  </div>
				<div class="verse">ನೈವಾಭ್ಯಾಸವ್ಯಪೇಕ್ಷಾಽಸ್ತಿ ಪುಣ್ಯಪಾಪಫಲಾಪ್ತಯೇ ।। <br />ಸಕೃದಪ್ಯನುತಿಷ್ಠನ್ನಾ ಪ್ರಾಪ್ನೋತ್ಯೇವ ಫಲಂ ತಯೋಃ ।।  ೧೯೯ ।। </div>
				<div class="verse">ಫಲಾತಿಶೀತಿರಭ್ಯಾಸಾಜ್ಜಾಯತೇ ಪುಣ್ಯಪಾಪಯೋಃ ।। <br />ತತ್ಫಲಸ್ಯ ತು ಯಾ ಪ್ರಾಪ್ತಿಃ ಸಾ ಸಕೃತ್ಕರಣಾದಪಿ ।।  ೨೦೦ ।।  </div>
				<div class="verse">ಕಾಮಕ್ರೋಧಾದಿಪೂರ್ವೈವ ಕರ್ತೃತಾ ಪುಣ್ಯಪಾಪಯೋಃ ।। <br />ಪುಂಸಃ ಸರ್ವಮಯತ್ವಸ್ಯ ಹೇತುಃ ಸಂಸಾರಕಾರಣಮ್ ।।  ೨೦೧ ।।  </div>
				<div class="verse">ಧರ್ಮಾಧರ್ಮಾತ್ಮಕಂ ಕರ್ಮ ಸಂಸಾರಾನರ್ಥಕಾರಣಮ್ ।। <br />ಏತದ್ವಿಷಯಮೇವೈತದ್ವೇದಶಾಸ್ರಮಧೀಯತೇ ।।  ೨೦೨ ।।  </div>
				<div class="verse">ಕರ್ಮೈವ ವೇದಶಾಸ್ರೇಽಸ್ಮಿನ್ಪ್ರಧಾನಂ ನಿಶ್ಚಿತಂ ಯತಃ ।। <br />ಪುಂಸೋಽಭ್ಯುದಯದುಃಖಾಪ್ತೌ ಕಾರ್ಯಂ ವರ್ಜ್ಯಂ ಚ ತತ್ತತಃ ।।  ೨೦೩ ।।  </div>
				<div class="verse">ಕರ್ಮ ಸಾಧ್ವೇವ ಕರ್ತವ್ಯಮಿಚ್ಛತಾಽಭ್ಯುದಯಂ ಚಿರಮ್ ।। <br />ಪಾಪಂ ತು ಸರ್ವದಾ ಹೇಯಂ ದುಃಖೇಭ್ಯಸ್ತ್ರಸ್ಯತಾ ಭೃಶಮ್ ।।  ೨೦೪ ।।  </div>
				<div class="verse">ಸಂಸಾರಾನರ್ಥನಿಷ್ಪತ್ತೌ ಸರ್ವೇಷಾಮವಿಶಿಷ್ಟತಾ ।। <br />ಆರಮ್ಭಕಾಣಾಂ ವಿಜ್ಞಾನಪ್ರಮುಖಾಣಾಮಿಹಾಽಽತ್ಮನಃ ।।  ೨೦೫ ।।  </div>
				<div class="verse">ಯದ್ಯಪ್ಯೇವಂ ತಥಾಽಪೀಹ ಧರ್ಮಾಧರ್ಮಾತ್ಮಕಂ ಬುಧಾಃ ।। <br />ಕರ್ಮ ಪ್ರಧಾನಮಿಚ್ಛನ್ತಿ ಯತಃ ಕರ್ಮ ಪ್ರಯೋಜಕಮ್ ।।  ೨೦೬ ।।  </div>
				<div class="verse">ಪ್ರಯೋಜ್ಯಮಿತರತ್ಸರ್ವಂ ವಿಜ್ಞಾನಾದಿ ಯದೀರಿತಮ್ ।।  <br />ಪ್ರಯೋಜಕಂ ಪ್ರಯೋಜ್ಯಾಚ್ಚ ಪ್ರಧಾನಮಿತಿ ನಿಶ್ಚಿತಮ್ ।।  ೨೦೭ ।।  </div>
				<div class="verse">ಪುಣ್ಯ ಇತ್ಯಾದಿವಚಸಾ ಕರ್ಮಪ್ರಾಧಾನ್ಯವಾಞ್ಛಯಾ ।। <br />ಕರ್ಮೋಪಸಂಹೃತಂ ಶ್ರುತ್ಯಾ ಯಥೋಕ್ತೇನೈವ ಹೇತುನಾ ।।  ೨೦೮ ।।  </div>
				<div class="verse">ಕರ್ಮ ಪ್ರಧಾನಮಿತ್ಯೇವಂ ಸಾಕ್ಷಾಚ್ಛ್ರುತ್ಯೋಪಸಂಹೃತಮ್ ।। <br />ಪೂರ್ವಪಕ್ಷೇಽಥ ಸಿದ್ಧಾನ್ತಃ ಖಲ್ವಾಹುರಿತಿ ಭಣ್ಯತೇ ।।  ೨೦೯ ।।  </div>
				<div class="verse">ಅಥೋ ಖಲ್ವತ್ರ ಪೂರ್ವೋಕ್ತೇ ಪ್ರಾಹುರುಚ್ಚೈರ್ವಿಪಶ್ಚಿತಃ ।। <br />ನ ಕರ್ಮಮಯ ಏವಾಯಂ ಪುಮಾನ್ಸರ್ವಮಯಃ ಕುತಃ ।।  ೨೧೦ ।।  </div>
				<div class="verse">ಯತಃ ಕಾಮಮಯೋ ಭೂತ್ವಾ ಪ್ರಾಪ ಸರ್ವಮಯಾತ್ಮತಾಮ್ ।। <br />ಪ್ರಯೋಜಕಪ್ರಯೋಜ್ಯತ್ವೇ ಜ್ಞಾನಾದೀನಾಂ ಪ್ರಯೋಜಕಮ್ ।।  ೨೧೧ ।।  </div>
				<div class="verse">ಕರ್ಮೈವಾವಧೃತಂ ಯದ್ವತ್ಕರ್ಮಾನ್ತಾನಾಂ ಪ್ರಯೋಜಕಃ ।। <br />ಕಾಮ ಏವೇತಿ ತತ್ಸ್ಪಷ್ಟಂ ಸ ಯಥೇತಿ ವಿಭಾವ್ಯತೇ ।।  ೨೧೨ ।।  </div>
				<div class="verse">ಪ್ರಯೋಜಕತ್ವೇ ಕರ್ಮಾದೇಃ ಕಾಮಪ್ರಾಧಾನ್ಯಮೀರಿತಮ್ ।। <br />ಪ್ರಯೋಜಕಾನಾಂ ನಿಷ್ಠಾತ್ವೇ ನ ತು ಕಾಮೋ ವಿವಕ್ಷಿತಃ ।।  ೨೧೩ ।।  </div>
				<div class="verse">ಯಥಾವಸ್ತ್ವಪರಿಜ್ಞಾನಂ ಕಾಮಸ್ಯಾಪಿ ಪ್ರಯೋಜಕಮ್ ।।  <br />ಆಪ್ತಾಶೇಷಸುಖಾಪಾಸ್ತದುಃಖತ್ವಾದಾತ್ಮವಸ್ತುನಃ ।।  ೨೧೪ ।।  </div>
				<div class="verse">ನಾನವಾಪ್ತಂ ಸುಖಂ ಕಿಂಚಿನ್ನಾನಪಾಸ್ತಂ ತಥಾಽಸುಖಮ್ ।। <br />ಯೋ ವೈ ಭೂಮೇತಿ ವಚನಾದ್ಯೋಽಶನಾಯೇತಿ ಚಾಽಽತ್ಮನಿ ।।  ೨೧೫ ।।  </div>
				<div class="verse">ಸ್ವತ ಏವಂವಿಧಂ ವಸ್ತು ಯತೋಽತಸ್ತದಬೋಧತಃ ।। <br />ಕಾಮದ್ವೇಷಾದಿಸಂಭೂತಿರ್ಮಿಥ್ಯಾಜ್ಞಾನತ್ವಕಾರಣಾತ್ ।।  ೨೧೬ ।।  </div>
				<div class="verse">ಅಜ್ಞಾತಂ ವಸ್ತು ಚೋದ್ದಿಶ್ಯ ತತ್ತತ್ತ್ವಪ್ರತಿಪತ್ತಯೇ ।। <br />ಪ್ರಮಾಣಾನಾಂ ಪ್ರವೃತ್ತಿಃ ಸ್ಯಾದನ್ಯಥಾ ನೋಪಪದ್ಯತೇ ।।  ೨೧೭ ।।  </div>
				<div class="verse">ಪ್ರಯೋಜಕತ್ವೇಽವಿದ್ಯೇಯಂ ಯದಿ ನಾಮೇಹ ನ ಶ್ರುತಾ ।। <br />ಮಿತಿಪ್ರವೃತ್ತಿಹೇತುತ್ವಾತ್ತಥಾಽಪ್ಯತ್ರಾಽಽಶ್ರಿತೈವ ಸಾ ।।  ೨೧೮ ।।  </div>
				<div class="verse">ಸರ್ವೇಷಮಾಪಿ ಮಾನಾನಾಂ ಪ್ರಮಾಣಂ ಪರಮಂ ಶ್ರುತಿಃ ।। <br />ಸರ್ವಮೇಯಾತಿವರ್ತ್ಯಾತ್ಮಯಾಥಾತ್ಮ್ಯಪ್ರತಿಬೋಧತಃ ।।  ೨೧೯ ।।  </div>
				<div class="verse">ತಸ್ಮಾದಜ್ಞಾತ ಆತ್ಮೈವ ಕಾಮಾದೇಃ ಸ್ಯಾತ್ಪ್ರಯೋಜಕಃ ।। <br />ಯತೋಽಬೋಧಸ್ಯ ವಿಧ್ವಸ್ತೌ ಪುಂಸಃ ಸ್ಯಾತ್ಕೃತಕೃತ್ಯತಾ ।।  ೨೨೦ ।।  </div>
				<div class="verse">ವಾಙ್ಭನಃಕಾಯಸಾಧ್ಯಾಯಾಃ ಪ್ರವೃತ್ತೇಃ ಕಾಮಮೂಲತಾ ।। <br />ಯಥಾ ತತ್ಪ್ರತಿಪತ್ತ್ಯರ್ಥಂ ಸ ಯಥೇತ್ಯುತ್ತರಾ ಶ್ರುತಿಃ ।।  ೨೨೧ ।।  </div>
				<div class="verse">ಸರ್ವಸ್ಯ ಜಗತೋ ಹೇತೂ ಪುಣ್ಯಾಪುಣ್ಯೇ ಸಮೀರಿತೇ ।। <br />ಯದ್ಯಪೀಹ ಪರೋ ಹೇತುಃ ಕಾಮ ಏವ ತಯೋರಪಿ ।।  ೨೨೨ ।।  </div>
				<div class="verse">ಅಕಾಮಸ್ಯ ಕ್ರಿಯಾ ಕಾಚಿದ್ದೃಶ್ಯತೇ ನೇಹ ಕಸ್ಯಚಿತ್ ।। <br />ಯದ್ಯದ್ಧಿ ಕುರುತೇ ಜನ್ತುಸ್ತತ್ತತ್ಕಾಮಸ್ಯ ಚೇಷ್ಟಿತಮ್ ।।  ೨೨೩ ।।  </div>
				<div class="verse">ನಿಷ್ಫಲಂ ಕರ್ಮ ಸರ್ವಂ ಸ್ಯಾನ್ನ ಚೇತ್ಕಾಮಪುರಃಸರಮ್ ।। <br />ಅಪರಾಧಲಘುತ್ವಂ ಚ ದೃಷ್ಟಂ ಪುಂಸೋಽಪ್ಯಕಾಮತಃ ।।  ೨೨೪ ।।  </div>
				<div class="verse">ಕಾಮಪ್ರಯುಕ್ತೋ ಹಿ ನರಃ ಸಂಚಿನೋತಿ ಶುಭಾಶುಭೇ ।। <br />ಆತ್ಮೈವೇದಮಿತಿ ಗಿರಾ ಶ್ರುತ್ಯೈತತ್ಪ್ರಾಗಪೀರಿತಮ್ ।।  ೨೨೫ ।।  </div>
				<div class="verse">ಕಾಮೋ ಗರ್ಧೋಽಭಿಲಾಷಶ್ಚ ತೃಷ್ಣೇತ್ಯೇಕಾರ್ಥವಾಚಕಾಃ ।। <br />ಆಸಙ್ಗಪೂರ್ವಕಃ ಕಾಮೋ ನಾಽಽಸಙ್ಗವಿರಹಾದಸೌ ।।  ೨೨೬ ।।  </div>
				<div class="verse">ಧ್ಯಾಯತೋ ವಿಷಯಾನ್ಪುಂಸಃ ಸಙ್ಗಸ್ತೇಷೂಪಜಾಯತೇ ।। <br />ಸಙ್ಗಾತ್ಸಂಜಾಯತೇ ಕಾಮ ಇತಿ ಸರ್ವಜ್ಞಶಾಸ್ರತಃ ।।  ೨೨೭ ।।  </div>
				<div class="verse">ಪುಂಸೋ ಯಾ ವಿಷಯಾದಿತ್ಸಾ ಸ ಕಾಮ ಇತಿ ಭಣ್ಯತೇ ।। <br />ತದ್ಗುಣಸ್ಮರಣಾಭ್ಯಾಸಾದಿಚ್ಛಾ ಪುಂಸೋಽಭಿವರ್ಧತೇ ।।  ೨೨೮ ।।  </div>
				<div class="verse">ಕಾಮಿತಾದ್ವಿಷಯಾನ್ನಾನ್ಯಸ್ತದಾ ತಸ್ಯೇಹ ರೋಚತೇ ।। <br />ನಿರಾಕರ್ತುಂ ನ ಚ ತತಃ ಶಕ್ಯತೇ ಯೇನ ಕೇನಚಿತ್ ।।  ೨೨೯ ।।  </div>
				<div class="verse">ಇತ್ಯೇವಂ ವರ್ಧಮಾನಃ ಸನ್ಕ್ರತುತ್ವಂ ಪ್ರತಿಪದ್ಯತೇ ।। <br />ಯದನನ್ತರಮೇವೇಹಾ ಸ ಕಾಮಃ ಕ್ರತುರುಚ್ಯತೇ ।।  ೨೩೦ ।।  </div>
				<div class="verse">ಕ್ರತುನಾ ಯಾದೃಶೇನಾಯಂ ಯತ್ಕ್ರತುಃ ಸ್ಯಾತ್ಪುಮಾನಿಹ ।। <br />ಕುರುತೇ ತಾದೃಶಂ ಕರ್ಮ ವಾಙ್ಭನಃಕಾಯಸಾಧನೈಃ ।।  ೨೩೧ ।। </div>
				<div class="verse">ಯತ್ಕರ್ಮ ಕುರುತೇ ಚಾಯಂ ಶುಭಂ ವಾ ಯದಿ ವಾಽಶುಭಮ್ ।। <br />ಸಂಪದ್ಯತೇಽಥ ತತ್ಸಾಕ್ಷಾದಾತ್ಮತ್ವೇನ ಪುಮಾನಯಮ್ ।।  ೨೩೨ ।।  </div>
				<div class="verse">ಅಪೂರ್ವಮಿತಿ ಚೇದಂ ಸ್ಯಾದದೃಷ್ಟಮಿತಿ ಚೋಚ್ಯತೇ ।। <br />ಪುಣ್ಯಾಪುಣ್ಯಮಯ ಇತಿ ಪ್ರಾಕ್ಚೈತದುಪವರ್ಣಿತಮ್ ।।  ೨೩೩ ।।  </div>
				<div class="verse">ಪುಮಾನ್ಕಾಮಮಯ ಏವ ಕರ್ಮಾದೇಃ ಸ್ಯಾತ್ಪ್ರಯೋಜಕಃ ।। <br />ಯಥಾ ತದುಕ್ತಂ ಶ್ರುತ್ಯೇಹ ಮನ್ತ್ರೋಽಪ್ಯತ್ರ ನಿಗದ್ಯತೇ ।।  ೨೩೪ ।।  </div>
				<div class="verse">ತದೇವೈತ್ತಿ ಪುಮಾನಸ್ಯ ಸಕ್ತಂ ಯತ್ರ ಮನೋ ಭವೇತ್ ।। <br />ಆತ್ಮಾ ಸಕ್ತ ಇದಂ ಲಿಙ್ಗಂ ಕರ್ಮಣಾ ಸಹ ತತ್ಸದಾ ।।  ೨೩೫ ।।  </div>
				<div class="verse">ಸೂಕ್ಷ್ಮೋ ದೇಹೋಽತ್ರ ಲಿಙ್ಗಂ ಸ್ಯಾಲ್ಲಿಙ್ಗನಾತ್ಪ್ರಾತ್ಯಗಾತ್ಮನಃ ।। <br />ಸ್ವಾತ್ಮಚೈತನ್ಯಬಿಮ್ಬೇನ ನಿಃಸಙ್ಗಃ ಸಕ್ತ ಆತ್ಮನಾ ।।  ೨೩೬ ।।  </div>
				<div class="verse">ಉದಪಾತ್ರಾರ್ಕಗತಿವದಗತೇರ್ಗಾತಿರಾತ್ಮನಃ ।। <br />ಧ್ಯಾಯತೀವೇತಿ ಚ ತಥಾ ನಿಷಿದ್ಧೈವ ಸ್ವತೋ ಗತಿಃ ।।  ೨೩೭ ।।  </div>
				<div class="verse">ತದೇವೈತೀತಿ ಯದಿ ವಾ ಗನ್ತವ್ಯಮಭಿಧೀಯತೇ ।। <br />ಕಾಮಪ್ರಧಾನತಾ ಚೈವಂ ಪ್ರಕೃತಾರ್ಥಾನುರೋಧಿನೀ ।।  ೨೩೮ ।।  </div>
				<div class="verse">ಕಾಮಾದಯೋ ಯತೋ ಧರ್ಮಾಃ ಸ್ವಾನ್ತಸ್ಯೈವೇಹ ಕೀರ್ತಿತಾಃ ।। <br />ತದಾತ್ಮಮಾನಿನೋಽತಃ ಸ್ಯುರಾತ್ಮನಸ್ತೇ ನ ತು ಸ್ವತಃ ।।  ೨೩೯ ।।  </div>
				<div class="verse">ಲಿಙ್ಗಾಸಕ್ತಿವಶಾದಾತ್ಮಾ ಸಕ್ತ ಇತ್ಯಭಿಧೀಯತೇ ।। <br />ಸಕ್ತಃ ಸನ್ಕರ್ಮಣಾ ಸಾರ್ಧಮೇತ್ಯಾತ್ಮಾ ಕರ್ಮಣಃ ಫಲಮ್ ।।  ೨೪೦ ।।  </div>
				<div class="verse">ಮನೋಭಿಷ್ವಙ್ಗವಶಗಃ ಕರ್ಮಣೈತಿ ಯತಃ ಸಹ ।। <br />ಕಾಮಸ್ಯಾತಃ ಪ್ರಧಾನತ್ವಂ ತತ್ಪ್ರಯುಕ್ತಾತ್ಮಸಂಸೃತೇಃ ।।  ೨೪೧ ।।  </div>
				<div class="verse">ಲಿಙ್ಗಂ ಮನಃಪ್ರಧಾನತ್ವಾಲ್ಲಿಙ್ಗಂ ಮನ ಇಹೋಚ್ಯತೇ ।। <br />ಯದಿ ವಾ ಲಿಙ್ಗ್ಯತೇ ತೇನ ಮನೋ ಲಿಙ್ಗಮಿಹಾಽಽತ್ಮನಃ ।।  ೨೪೨ ।।  </div>
				<div class="verse">ನಿಶ್ಚಯೇನ ತದಾಸಕ್ತಂ ಯಸ್ಮಿನ್ವಿಷಯ ಆತ್ಮನಾ ।। <br />ವಿಷಯಂ ಕರ್ಮಣಾ ಸಾರ್ಧಂ ತಮೇವೈತೀತಿ ಸಂಗತಿಃ ।।  ೨೪೩ ।।  </div>
				<div class="verse">ಇತಿ ಕಾಮಪ್ರಧಾನತ್ವಸಿದ್ಧಾನ್ತಸ್ಯೋಪಸಂಹೃತಿಃ ।। <br />ಕರ್ಮಣೋಽನ್ತಂ ಫಲಂ ಪ್ರಾಪ್ಯ ಭುಕ್ತ್ವಾ ನಿರವಶೇಷತಃ ।।  ೨೪೪ ।।  </div>
				<div class="verse">ಕಸ್ಯ ಕರ್ಮಣ ಇತ್ಯುಕ್ತೇ ಯತ್ಕಿಂಚೇಹೇತಿ ತದ್ವಚಃ ।।  ೨೪೫ ।।  <br />ಫಲಭೋಗಾವಸಾನೇಽಥ ಕಿಮಸೌ ಪ್ರತಿಪದ್ಯತೇ ।। <br />ತಸ್ಮಾಲ್ಲೋಕಾದಿಮಂ ಲೋಕಂ ಪುನರೈತಿ ಸ ಕರ್ಮಣೇ ।।  ೨೪೬ ।।  </div>
				<div class="verse">ಅಸ್ಮೈ ಲೋಕಾಯ ದೇಹಾಯ ದೇಹಯೋಗಶ್ಚ ಕರ್ಮಣೇ ।। <br />ಇತ್ಯೇವಮಪರಿಶ್ರಾನ್ತೋ ಬಂಭ್ರಮೀತಿ ಪುನಃ ಪುನಃ ।।  ೨೪೭ ।।  </div>
				<div class="verse">ಅನಿರ್ಜ್ಞಾತಾತ್ಮತತ್ತ್ವಃ ಸನ್ಕಾಮಬನ್ಧನಬನ್ಧನಃ ।। <br />ಘಟೀಯನ್ತ್ರವದಶ್ರಾನ್ತೋ ಬಂಭ್ರಮೀತ್ಯನಿಶಂ ನರಃ ।।  ೨೪೮ ।।  </div>
				<div class="verse">ಇತೀತ್ಯುಕ್ತಪರಾಮರ್ಶೇ ನ್ವಿತಿ ಖೇದಾನುಕಮ್ಪಯೋಃ ।। <br />ಏವಮಜ್ಞಃ ಕಾಮವಶಾದ್ಭೂಯೋ ಯೋನೀಃ ಪ್ರಪದ್ಯತೇ ।।  ೨೪೯ ।।  </div>
				<div class="verse">ಅಸ್ಮಾಲ್ಲೋಕಾದಮುಂ ಲೋಕಮಮುಷ್ಮಾದಿಮಮೇವ ಚ ।। <br />ಅಜ್ಞಃ ಕಾಮಾಙ್ಕುಶಾಕೃಷ್ಟೋ ಜಾಯತೇ ಮ್ರಿಯತೇಽಸಕೃತ್ ।।  ೨೫೦ ।।  </div>
				<div class="verse">ಇತಿ ಕಾಮಪ್ರಧಾನಸ್ಯ ಸಂಸಾರಾನರ್ಥಸಂಗತಿಮ್ ।। <br />ಉಕ್ತ್ವಾ ತದುಪಸಂಹಾರಮಿತೀತಿವಚಸಾಽಕರೋತ್ ।।  ೨೫೧ ।।  </div>
				<div class="verse">ಏವಂ ಕಾಮಯಮಾನೋಽಯಂ ಸ್ವಪ್ನಬುದ್ಧಾನ್ತವನ್ನರಃ ।। <br />ಸಂಸರತ್ಯಪ್ರಬುದ್ಧಃ ಸನ್ಪರಲೋಕೇಹಲೋಕಗಃ ।।  ೨೫೨ ।।  </div>
				<div class="verse">ಅಥ ತಸ್ಯಾಚದತ್ಪೂರ್ವಂ ಯೋಷಿದಾಲಿಙ್ಗನೇ ಯಥಾ ।। <br />ಸೌಷುಪ್ತಂ ಸ್ಥಾನಮಾಪ್ತಸ್ಯ ರೂಪಂ ಕಾಮಾದಿವರ್ಜಿತಮ್ ।।  ೨೫೩ ।।  </div>
				<div class="verse">ತದ್ವಾ ಅಸ್ಯೈತದಿತ್ಯೇವಂ ಪ್ರಾಕ್ಶ್ರುತ್ಯಾ ಪ್ರತಿಪಾದಿತಮ್ ।। <br />ಮೋಕ್ಷೋ ದಾರ್ಷ್ಟಾನ್ತಿಕಸ್ತಸ್ಯ ದೃಷ್ಟಾನ್ತಸ್ಯೇಹ ವರ್ಣ್ಯತೇ ।।  ೨೫೪ ।।   </div>
				<div class="verse">ಅಥಶಬ್ದೋಽತ್ರ ಹೇತ್ವರ್ಥ ಉಕ್ತಸ್ಯ ತದಪೇಕ್ಷತಃ ।। <br />ಕಾಮ್ಯೇವ ಹಿ ಯತೋಽಜಸ್ರಂ ಸಂಸರತ್ಯವಿಚಕ್ಷಣಃ ।।  ೨೫೫ ।।  </div>
				<div class="verse">ತದ್ಭಾವಭಾವಿಹೇತುತ್ವಾದತೋಽಕಾಮೋ ವಿಮುಚ್ಯತೇ ।।  <br />ನರೋಽಕಾಮಯಮಾನಃ ಸ್ಯಾತ್ಕಾಮಹೇತೋರ್ನಿರಾಕೃತೇಃ ।।  ೨೫೬ ।।  </div>
				<div class="verse">ಸ್ವತ ಏವಾಖಿಲಸುಖಪ್ರಾಪ್ತತತ್ತ್ವೇ ಸ್ವ ಆತ್ಮನಿ ।। <br />ನಿರಸ್ತಾಶೇಷದುಃಖೇ ಚ ಮೋಹಾತ್ತತ್ರ ವಿಪರ್ಯಯಃ ।।  ೨೫೭ ।।  </div>
				<div class="verse">ಅಪ್ರಾಪ್ತಂ ದುಃಖವನ್ಮೋಹಾನ್ಮನ್ವಾನಃ ಸುಖಮುತ್ತಮಮ್ ।। <br />ಸುಖಂ ಮೇ ಸ್ಯಾದಿತಿ ಸದಾ ನರಃ ಕಾಮಯತೇಽಬುಧಃ ।।  ೨೫೮ ।।  </div>
				<div class="verse">ತಥಾ ಪರಿಹೃತಾಶೇಷದುಃಖಹೇತುಃ ಸ್ವತೋಽಪಿ ಸನ್ ।। <br />ಮಾ ಭೂದ್ದುಃಖಂ ಮಮೇತ್ಯೇವಂ ಜಾಡ್ಯಾತ್ಕಾಮಯತೇಽನಿಶಮ್ ।।  ೨೫೯ ।। </div>
				<div class="verse">ಕೃತ್ಸ್ರಾನನ್ದಸ್ಯ ಚಾನಾಪ್ತಿರವಾಪ್ತಿರಸುಖಸ್ಯ ಚ ।। <br />ನಾಽಽತ್ಮವಸ್ತ್ವನುರೋಧೇನ ತದಬೋಧಾತ್ತದಶ್ರ್ನುತೇ ।।  ೨೬೦ ।।  </div>
				<div class="verse">ವಸ್ತುತನ್ತ್ರಾ ಭವೇದ್ವಿದ್ಯಾ ಕರ್ತೃತನ್ತ್ರೈವ ಚ ಕ್ರಿಯಾ ।।  <br />ಅತಃ ಕಾಮಯತಾನತ್ವಂ ಕರ್ತೃತನ್ತ್ರಮಬೋಧತಃ ।।  ೨೬೧ ।।  </div>
				<div class="verse">ಕಾರಕಾಣ್ಯುಪಮೃದ್ಗಾತಿ ವಿದ್ಯಾ ಬೀಜಮಿವೋಷರಮ್ ।। <br />ತತ್ಕಾರಣೋಪಮರ್ದಿತ್ವಾಜ್ಜನ್ಮನೈವ ನ ಕಾರಕಮ್ ।।  ೨೬೨ ।।  </div>
				<div class="verse">ಯತ ಏವಮತೋ ವಿದ್ವಾನ್ಕಾಮಹೇತೂಪಮರ್ದನಾತ್ ।। <br />ಸ್ಯಾದಕಾಮಯಮಾನೋಽತ್ರ ನ ತ್ವವಿದ್ವಾನ್ಕಥಂಚನ ।।  ೨೬೩ ।।  </div>
				<div class="verse">ಕುತೋಽಕಾಮಯಮಾನಃ ಸ್ಯಾದಿತ್ಯೇವಮಭಿಚೋದಿತೇ ।। <br />ಯೋಽಕಾಮ ಇತಿ ವಚನಂ ಪೂರ್ವಪ್ರತ್ಯುಕ್ತಿರುಚ್ಯತೇ ।।  ೨೬೪ ।।  </div>
				<div class="verse">ಕಾಮ ಯಸ್ಯ ನ ವಿದ್ಯನ್ತೇ ದೃಷ್ಟಾನುಶ್ರವಿಕಾ ಬಹಿಃ ।। <br />ಸೋಽಕಾಮ ಇತಿ ಸಂಭಾವ್ಯಃ ಕೃತ್ಸ್ನಕರ್ಮನಿರಾಕೃತೇಃ ।।  ೨೬೫ ।।   </div>
				<div class="verse">ಕ್ರಿಯಮಾಣೋ ಯಥಾ ಕಾಮಃ ಕ್ರತ್ವಾದೀನಿ ಪ್ರಸೂಯತೇ ।। <br />ತಥಾ ಸಂತ್ಯಜ್ಯಮಾನೋಽಪಿ ನೈಷ್ಕರ್ಮ್ಯೇಣಾವತಿಷ್ಠತೇ ।।  ೨೬೬ ।।  </div>
				<div class="verse">ಅಕಾಮೋಽಪಿ ಕ ಇತ್ಯೇವಂ ಪೃಷ್ಟೇ ನಿಷ್ಕಾಮ ಉಚ್ಯತೇ ।।  ೨೬೭ ।।  <br />ಪ್ರಯೋಜಕಾತ್ಮಕಾಃ ಕಾಮಾ ನಿಷ್ಕ್ರಾನ್ತಾ ಯಸ್ಯ ಬುದ್ಧಿತಃ ।। <br />ಅತಿಗ್ರಹಾಃ ಸ ನಿಷ್ಕಾಮೋ ವಿದ್ವದ್ಭಿರಭಿಧೀಯತೇ ।।  ೨೬೮ ।।  </div>
				<div class="verse">ಬಾಹ್ಯಾನಾಮಾನ್ತರಾಣಾಂ ಚ ಕಾರ್ಯಕಾರಣತಾ ಮಿಥಃ ।। <br />ಪ್ರತ್ಯಗಜ್ಞಾನಹೇತುಃ ಸ್ಯಾತ್ತದುಚ್ಛಿತ್ತೌ ನ ಸಾ ತತಃ ।।  ೨೬೯ ।।  </div>
				<div class="verse">ತದುಚ್ಛಿತ್ತಾವತಃ ಪ್ರತ್ಯಗ್ಯಾಥಾತ್ಮ್ಯಜ್ಞಾನಮುಚ್ಯತೇ ।। <br />ಆಪ್ತಕಾಮಾದಿವಚಸಾ ಯಥಾವಸ್ತ್ವವಬೋಧಿನಾ ।।  ೨೭೦ ।।  </div>
				<div class="verse">ಆಪ್ತಾಃ ಸರ್ವೇ ಸ್ವತೋಽಪ್ಯಸ್ಯ ಕಾಮಾ ಯೇ ಬಾಹ್ಯಸಾಧನಾಃ ।। <br />ಫಲತೋಽವಾಪ್ತಕಾಮೋಽಸೌ ಪರಾನನ್ದಸ್ವಭಾವತಃ ।।  ೨೭೧ ।।  </div>
				<div class="verse">ಮಾನುಷಾನನ್ದಮಾರಭ್ಯ ಹ್ಯುತ್ತರೋತ್ತರವೃದ್ಧಿತಃ ।। <br />ಸಹಸ್ರದಶಮಾಂಶೋಕ್ತ್ಯಾ ಪರಾನನ್ದೋ ನಿರೂಪಿತಃ ।।  ೨೭೨ ।।  </div>
				<div class="verse">ಕಾಮಿಕಾಮಪ್ರಭೇದಸ್ಯ ಪ್ರಸಕ್ತಾವಿದಮುಚ್ಯತೇ ।। <br />ಶ್ರುತ್ಯಾಽಽತ್ಮಕಾಮ ಇತ್ಯೇವಮಾತ್ಮೈವಾಮೀ ನ ತೇ ಪೃಥಕ್ ।।  ೨೭೩ ।।  </div>
				<div class="verse">ಆತ್ಮೈವ ಸರ್ವಮಿತ್ಯೇವಂ ಬುದ್ಧಾವಸ್ಯಾಽಽಪ್ತಕಾಮತಾ ।।  ೨೭೪ ।।  <br />ಅಬಾಹ್ಯಾಭ್ಯನ್ತರಃ ಕೃತ್ಸ್ನಃ ಪ್ರಜ್ಞಾನಘನಮಾತ್ರಭಾಕ್ ।। <br />ಇತ್ಯೇವಂ ಯಸ್ಯ ವೇದಾನ್ತವಾಕ್ಯೋತ್ಥಂ ಜ್ಞಾನಮಾತ್ಮನಿ ।।  ೨೭೫ ।।  </div>
				<div class="verse">ಧ್ವಸ್ತಾಶೇಪತಮಸ್ಕತ್ವಾತ್ಸಮ್ಯಗ್ಜ್ಞಾನಪ್ರಸೂತಿತಃ ।। <br />ವದ ತಸ್ಯ ಕುತೋ ಹೇತೋಃ ಕಾಮಾದೇಃ ಸ್ಯಾತ್ಸಮುತ್ಥಿತಿಃ ।।  ೨೭೬ ।।  </div>
				<div class="verse">ಯತ್ರ ವಾ ಅನ್ಯದಿತ್ಯೇವಂ ಸತ್ಯೇವಾಜ್ಞಾನ ಆಹ ಹಿ ।। <br />ಜ್ಞಾತೃಜ್ಞೇಯಾದಿಕಂ ಭೇದಂ ತಮೋಧ್ವಸ್ತೌ ನ ಸೋಽಸ್ತ್ಯತಃ ।।  ೨೭೭ ।। </div>
				<div class="verse">ಯತ್ರ ತ್ವಸ್ಯೇತ್ಯತಃ ಪ್ರಾಹ ಧ್ವಸ್ತಾತ್ಮತಮಸಿ ಶ್ರುತಿಃ ।। <br />ತತ್ಕೇನ ಕಮಿತೀತ್ಯಾದಿ ಸಾಕ್ಷೇಪಂ ವಚನಂ ಸ್ವಯಮ್ ।।  ೨೭೮ ।।   </div>
				<div class="verse">ಐಕಾತ್ಮ್ಯಮಾತ್ರಕೂಟಸ್ಥಪ್ರಬೋಧಾವಸಿತೇಃ ಕುತಃ ।। <br />ಮಾತೃಮಾನಕ್ರಿಯಾಮೇಯವ್ಯವಹಾರಸ್ಯ ಸಂಭವಃ ।।  ೨೭೯ ।।  </div>
				<div class="verse">ಅವಿಜಾನನ್ಹಿ ವಿಜ್ಞೇಯಂ ಕಾಮಂ ಕಾಮಯತೇ ಕಥಮ್ ।। <br />ಜ್ಞಾತ್ವೈವ ವಿಷಯಲ್ಲೋ಼ಕೇ ಸರ್ವಃ ಕಾಮಯತೇ ಯತಃ ।।  ೨೮೦ ।।  </div>
				<div class="verse">ಇತ್ಯೇವಮಾತ್ಮಕಾಮತ್ವಾದಾಪ್ತಕಾಮೋಽತ್ರ ಯೋ ಭವೇತ್ ।।  ೨೮೧ ।।  <br />ಆಪ್ತಕಾಮತಯಾ ತದ್ವನ್ನಿಷ್ಕಾಮತ್ವಂ ಸಮುಶ್ನುತೇ ।। <br />ನಿಷ್ಕಾಮತ್ವೇನ ಚಾಕಾಮಃ ಸ ಆತ್ಮಜ್ಞೋ ವಿಮುಚ್ಯತೇ ।।  ೨೮೨ ।।  </div>
				<div class="verse">ಸಂಸಾರಾನರ್ಥಬೀಜಸ್ಯ ಪ್ರಧ್ವಂಸಾದಾತ್ಮಬೋಧತಃ ।। <br />ತಸ್ಮಾದಾತ್ಮನಿ ವಿಜ್ಞಾತೇ ಕಾಮಹೇತೋರಸಂಭವಾತ್ ।।  ೨೮೩ ।।  </div>
				<div class="verse">ಕಾಮಕರ್ಮಾದ್ಯಾಸದ್ಭಾವಾತ್ಪೂರ್ಣ ಆತ್ಮಾಽವತಿಷ್ಠತೇ ।।  <br />ನ ತಸ್ಯೇತ್ಯುತ್ತರೋಕತ್ಯಾಽಯಂ ಯಥೋಕ್ತೋಽರ್ಥಃ ಸಮರ್ಥ್ಯತೇ ।।  ೨೮೪ ।।  </div>
				<div class="verse">ಅಪಾಸ್ತಾನರ್ಥಹೇತುತ್ವಂ ಯದುಕ್ತಂ ಪ್ರತ್ಯಗಾತ್ಮನಃ ।। <br />ಯೋಽಕಾಮ ಇತ್ಯಾದಿಗಿರಾ ಯೋ ವೇದಾಽಽತ್ಮಾನಮಾಗಮಾತ್ ।।  ೨೮೫ ।।  </div>
				<div class="verse">ಜಿಘೃಕ್ಷತ್ಯಾಯಸಂ ತಪ್ತಂ ಶಾಸ್ರಾಚಾರ್ಯಾತ್ಮನಿಶ್ಚಯಾತ್ ।।  <br />ತಸ್ಯೋತ್ಕ್ರಾಮನ್ತಿ ನ ಪ್ರಾಣಾ ಆಸತೇ ನಾಪಿ ತತ್ರ ತೇ ।।  ೨೮೬ ।।  </div>
				<div class="verse">ಸ್ಥಿತ್ಯುತ್ಕ್ರಾನ್ತ್ಯೋರ್ಹಿ ಯೋ ಹೇತುರಾತ್ಮಾವಿದ್ಯಾದಿಲಕ್ಷಣಃ ।। <br />ಧ್ವಸ್ತತ್ವಾತ್ತಸ್ಯ ಸರ್ವಸ್ಯ ಪ್ರತ್ಯಗ್ಯಾಥಾತ್ಮ್ಯದರ್ಶನಾತ್ ।।  ೨೮೭ ।।  </div>
				<div class="verse">ಯತ ಏವಮತಃ ಪ್ರಾಣಾಃ ಸಮ್ಯಗ್ಜ್ಞಾನಸ್ಯ ಜನ್ಮನಿ ।। <br />ನೋತ್ಕ್ರಾಮನ್ತಿ ನ ತಿಷ್ಠನ್ತಿ ನ ಚ ನಶ್ಯನ್ತ್ಯಹೇತುತಃ ।।  ೨೮೮ ।।  </div>
				<div class="verse">ರಜ್ಜುಸರ್ಪೋ ಯಥಾ ಲೋಕೇಽಜ್ಞಾತರಜ್ಜುಸತತ್ತ್ವಕಃ ।। <br />ನೋತ್ಕ್ರಾಮತಿ ನ ಚಾಪ್ಯಾಸ್ತೇ ನ ಚ ನಶ್ಯತಿ ರಜ್ಜುತಃ ।।  ೨೮೯ ।।  </div>
				<div class="verse">ಸ್ಥಿತ್ಯುತ್ಕ್ರಾನ್ತಿವಿನಾಶಾನಾಂ ರಜ್ಜುಸ್ತತ್ತ್ವಂ ಯತಸ್ತತಃ ।। <br />ರಜ್ಜುಜ್ಞಾನಸಮುತ್ಪತ್ತೌ ರಜ್ಜ್ವಾ ನಾನ್ಯೋಽವಶಿಷ್ಯತೇ ।।  ೨೯೦ ।।  </div>
				<div class="verse">ಅವಿದ್ಯಾತಜ್ಜನಿರ್ಮುಕ್ತಂ ವಸ್ತ್ವತ್ರೈವೇತಿ ಭಣ್ಯತೇ ।। <br />ಸಮಿತ್ಯೈಕಾತ್ಮ್ಯಮಾತ್ರೇಣ ಪ್ರಾಣಾನಾಂ ಸ್ಥಿತಿರುಚ್ಯತೇ ।।  ೨೯೧ ।।  </div>
				<div class="verse">ಅವನೀಯನ್ತ ಇತ್ಯುಕ್ತ್ಯಾ ನಾಶಾದಿಭ್ಯೋಽನ್ಯತೋಗತಿಃ ।। <br />ಪ್ರತ್ಯಙ್ಭಾತ್ರೈಕನಿಷ್ಠತ್ವಾನ್ನ ಭಾವಾಭಾವಯೋಃ ಸ್ಥಿತಿಃ ।।  ೨೯೨ ।।  </div>
				<div class="verse">ತಾದಾತ್ಮ್ಯಮೇವ ಸರ್ವಸ್ಯ ಕಾರ್ಯಕಾರಣವಸ್ತುನಃ ।। <br />ಉತ್ಕ್ರಾನ್ತ್ಯಾದೇಶ್ಚ ಕೃತ್ಸ್ನಸ್ಯ ಸರ್ವಮಾತ್ಮೇತಿಶಾಸ್ರತಃ ।।  ೨೯೩ ।।  </div>
				<div class="verse">ಇತಿ ವಸ್ತು ಸ್ವತೋ ಬುದ್ಧಮಜ್ಞಾನಂ ಚಾನುಭೂತಿತಃ ।।  ೨೯೪ ।।  <br />ಪ್ರತ್ಯಗ್ಯಾಥಾತ್ಮ್ಯಮಾತ್ರತ್ವಾತ್ತನ್ಮೋಹಾದ್ಯಪ್ಯಶೇಷತಃ ।। <br />ನಿವರ್ತತೇ ನಿವೃತ್ತಂ ಚೇತ್ಯೇತದಪ್ಯನುಭೂತಿತಃ ।।  ೨೯೫ ।।  </div>
				<div class="verse">ಯತ ಏವಮತೋ ವಸ್ತು ಮುಕ್ತಮೇವ ವಿಮುಷ್ಯತೇ ।। <br />ಕಠವಲ್ಲೀಷಉ ಚಾಪ್ಯುಕ್ತಂ ವಿಮುಕ್ತಶ್ಚ ವಿಮುಚ್ಯತೇ ।।  ೨೯೬ ।।  </div>
				<div class="verse">ಇಹಾಪಿ ಸಪರೀವಾರಂ ಶ್ರುತಿನ್ಯಾಯೋಪಪತ್ತಿಮತ್ ।। <br />ಶ್ರುತಿಸ್ತದೇವ ಚಾಽಽಚಷ್ಟೇ ವಸ್ತು ಬ್ರಹ್ಮೈವ ಸನ್ನಿತಿ ।।  ೨೯೭ ।।  </div>
				<div class="verse">ಬ್ರಹ್ಮ ವಾ ಇದಮಿತ್ಯೇವಂ ಸೂತ್ರಿತಂ ವಸ್ತು ಯತ್ಪುರಾ ।। <br />ಸ್ಪಷ್ಟಂ ವ್ಯಾಖ್ಯಾಯ ತಚ್ಛ್ರುತ್ಯಾ ಹ್ಯುಪಸಂಹ್ರಿಯತೇಽಧುನಾ ।।  ೨೯೮ ।।  </div>
				<div class="verse">ಯೋಽಯಂ ಸಂಸಾರಭೂಮಿಷ್ಠೋ ವ್ಯಾಖ್ಯಾತೋಽಜ್ಞಾತತತ್ತ್ವಕಃ ।। <br />ಕಾರ್ಯಕಾರಣರೂಪೋಽಯಂ ಮೋಹವೃತ್ತಾನುರೋಧತಃ ।।  ೨೯೯ ।।  </div>
				<div class="verse">ಯತೋ ಬ್ರಹ್ಮೈವ ಸನ್ನೇಷ ಪ್ರಥತೇ ಮೋಹತೋಽನ್ಯಥಾ ।। <br />ಬ್ರಹ್ಮೈವೈತೀಹ ಸನ್ಬ್ರಹ್ಮ ತಸ್ಮಾನ್ಮೋಹನಿರಾಕೃತೌ ।।  ೩೦೦ ।।  </div>
				<div class="verse">ನಾನ್ಯದಜ್ಞಾನತೋಽಸ್ತಿತ್ವಂ ದ್ವಿತೀಯಸ್ಯಾಽಽತ್ಮನೋ ಯಥಾ ।। <br />ನಿವೃತ್ತಿಸ್ತದ್ವದೇವಾಸ್ಯ ನಾವಗತ್ಯಾತ್ಮನೋಽಪರಾ ।।  ೩೦೧ ।।  </div>
				<div class="verse">ಯಸ್ಮಾದೇತತ್ಸ್ವತೋ ಬುದ್ಧಂ ಸ್ವತಃ ಶುದ್ಧಮತೋಽದ್ವಯಮ್ ।। <br />ಪ್ರಮಾತ್ರಾದೇಸ್ತದಜ್ಞಾನನಿವೃತ್ತೌ ವಿನಿವೃತ್ತಿತಃ ।।  ೩೦೨ ।। </div>
				<div class="verse">ಮುಕ್ತಂ ಚಾತಃ ಸ್ವತಸ್ತತ್ತ್ವಂ ಮುಕ್ತಮಿತ್ಯುಪಚರ್ಯತೇ ।। <br />ತದವಿದ್ಯಾದಿವಿಧ್ವಂಸಾತ್ರ್ರಿರ್ವಃ ಶಪಥಯಾಮ್ಯಹಮ್ ।।  ೩೦೩ ।।  </div>
				<div class="verse">ಯೋಽಕ್ರಿಯಾಕಾರಕಂ ಸಾಕ್ಷಾದಕ್ರಿಯಾಕಾರಕಾತ್ಮಕಃ ।। <br />ಆತ್ಮಾನಮಾತ್ಮನೈವಾಽಽತ್ಮಾ ಸಾಕ್ಷಾದ್ವೇತ್ತಿ ಸುಷುಪ್ತವತ್ ।।  ೩೦೪ ।।  </div>
				<div class="verse">ನಿರಸ್ತಾಶೇಷಸಂಭೇದಂ ದೃಷ್ಟಿಮಾತ್ರಂ ನಿರಞ್ಜನಮ್ ।। <br />ವಿತಮಸ್ಕಂ ಸ ಆತ್ಮಜ್ಞಸ್ತತೋಽನ್ಯೇ ಮೂಢಚೇತಸಃ ।।  ೩೦೫ ।।  </div>
				<div class="verse">ನ ತಸ್ಯ ಜೀವತಃ ಕಶ್ಚಿದ್ವಿಶೇಷೋಽಸ್ತಿ ಮೃತಸ್ಯ ವಾ ।। <br />ಯತಃ ಸರ್ವವಿಶೇಷಾಣಾಮವಿದ್ಯೈವಾಸ್ತಿ ಕಾರಣಮ್ ।।  ೩೦೬ ।।  </div>
				<div class="verse">ಅವಿಚಾರಿತಸಂಸಿದ್ಧಿಪ್ರತ್ಯಙ್ಮೋಹಾದಿಲಕ್ಷಣ - <br />ವ್ಯವಧಾನಮಾತ್ರಾಭಾವೇನ ಬ್ರಹ್ಮಪ್ಯೇತೀತಿ ಶಬ್ದ್ಯತೇ ।।  ೩೦೭ ।।  </div>
				<div class="verse">ಇತೋಽನ್ಯಥಾ ಚೇನ್ಮೋಕ್ಷಃ ಸ್ಯಾದಾರಮ್ಭೋಽನರ್ಥಕಃ ಶ್ರುತೇಃ ।। <br />ಮುಕ್ತೇಶ್ಚ ಕರ್ಮಹೇತುತ್ವಾದನಿತ್ಯತ್ವಂ ಪ್ರಸಜ್ಯತೇ ।।  ೩೦೮ ।। </div>
				<div class="verse">ಏಷ ನಿತ್ಯೋ ಮಹಿಮೇತಿ ಶ್ರುತಿವಾಕ್ಯಂ ವಿಹನ್ಯತೇ ।। <br />ಸ್ವಾಭಾವಿಕಾತ್ಸ್ವಭಾವಾಚ್ಚ ನಿತ್ಯೋ ನಾನ್ಯೋಽಸ್ತಿ ಕಶ್ಚನ ।।  ೩೦೯ ।।  </div>
				<div class="verse">ಆತ್ಮಸ್ವಭಾವೋ ಮೋಕ್ಷಶ್ಚೇದ್ವಿಯಚ್ಛಿದ್ರತ್ವವತ್ಸದಾ ।। <br />ಅಗ್ನ್ಯುಷ್ಣವಚ್ಚಾಶಕ್ಯೋಽತಃ ಕರ್ಮೋತ್ಥ ಇತಿ ಭಾಷಿತುಮ್ ।।  ೩೧೦ ।।  </div>
				<div class="verse">ಜ್ವಲನವ್ಯಾಪೃತೇರಗ್ನೇಃ ಪ್ರಕಾಶೌಷ್ಣ್ಯಾದಿ ಚೇತ್ಫಲಮ್ ।। <br />ನೋಪಲಬ್ಧ್ಯನ್ತರಾಯಾರ್ಥಧ್ವಂಸಾಭಿವ್ಯಕ್ತ್ಯಪೇಕ್ಷತಃ ।।  ೩೧೧ ।।  </div>
				<div class="verse">ಜ್ವಲನವ್ಯಾಪೃತೇರ್ವಹ್ನೇಃ ಪ್ರಕಾಶೌಷ್ಣ್ಯದಿಜನ್ಮನಃ ।। <br />ನ ತ್ವಗ್ನ್ಯಪೇಕ್ಷಯೌಷಣ್ಯದೇರಭಿವ್ಯಕ್ತಸ್ವಭಾವತಃ ।।  ೩೧೨ ।।  </div>
				<div class="verse">ನಾಭಿವ್ಯಞ್ಜಕಸಂಸಾಧ್ಯಾ ಘಟಾದೇರಿವ ಚಾಽಽತ್ಮನಃ ।। <br />ಅಭಿವ್ಯಕ್ತಿಃ ಸ್ವತೋಭಾಸ್ವದ್ಬೋಧಮಾತ್ರೈಕರೂಪತಃ ।।  ೩೧೩ ।।  </div>
				<div class="verse">ಅಗ್ನೇರನ್ಯಸ್ಯ ಪುಂಸೋಽಗ್ನಿಜ್ವಲನಾದಿನಿಮಿತ್ತತಃ ।।  <br />ಉಷ್ಯಪ್ರಕಾಶಯೋರ್ವ್ಯಕ್ತಿರ್ವ್ಯವಧಾನಸ್ಯ ಸಂಭವಾತ್ ।।  ೩೧೪ ।।  </div>
				<div class="verse">ಅಪ್ಯಭಿವ್ಯಕ್ತಿರೂಪೇಽಸ್ಮಿನ್ಮೋಕ್ಷೇ ನೈವಾಸ್ತಿ ಕಾರ್ಯತಾ ।। <br />ಪ್ರದೀಪಾದೇರಭಿವ್ಯಙ್ಗ್ಯಂ ನೈವ ಕಾರ್ಯಂ ಘಟಾದಿಕಮ್ ।।  ೩೧೫ ।।  </div>
				<div class="verse">ಅಭಿವ್ಯಕ್ತಿಶ್ಚ ನೈವಾಸ್ತಿ ಸೌಷ್ಣ್ಯಾದ್ಯಾತ್ಮಕವಸ್ತುನಃ ।। <br />ತದನ್ತರಾಯಾಸದ್ಭಾವಾದ್ವಾಸ್ತವೀ ನ ತು ಮೋಹಜಾ ।।  ೩೧೬ ।।  </div>
				<div class="verse">ಜ್ವಾಲಾನುಗ್ರಹತೋ ವಹ್ನೇಸ್ತತ್ಪ್ರಕಾಶಾದಿದರ್ಶನಾತ್ ।। <br />ಭ್ರಮೋಽಯಮಗ್ನಿವ್ಯಾಪಾರಾದುಷ್ಣಾದೇರ್ಜನ್ಮಕಲ್ಪನಾ ।।  ೩೧೭ ।।  </div>
				<div class="verse">ನ ಚೇದಗ್ನೇಃ ಪ್ರಕಾಶಾದಿಸ್ವಭಾವೋಽಭ್ಯುಪಗಮ್ಯತೇ ।। <br />ಯತ್ಸ್ಯಾತ್ಸ್ವಾಭಾವಿಕಂ ಯಸ್ಯ ತದುದಾಹರಣಂ ಭವೇತ್ ।।  ೩೧೮ ।।  </div>
				<div class="verse">ನ ಚ ಸ್ವಾಭಾವಿಕೋ ಧರ್ಮಃ ಕಸ್ಯಚಿನ್ನಾಸ್ತಿ ವಸ್ತುನಃ ।। <br />ಸ್ವಯಂ ತು ಭವತೋ ಯಸ್ಮಾದ್ವಸ್ತುನೋಽನ್ಯೇನ ಸಂಗತಿಃ ।।  ೩೧೯ ।।  </div>
				<div class="verse">ನಿಗಡಧ್ವಂಸವನ್ನಾಪಿ ಪುಂಸೋ ಮೋಕ್ಷ ಇಹಾಽಽತ್ಮನಃ ।।  <br />ನಿವೃತ್ತಿಮಾತ್ರಂ ಬನ್ಧಸ್ಯ ಕಥಂಚಿದುಪಪದ್ಯತೇ ।।  ೩೨೦ ।।  </div>
				<div class="verse">ಏಕಮೇವಾದ್ವಿತೀಯಂ ಸದ್ದ್ವಿತೀಯಂ ತದಬೋಧತಃ ।। <br />ನ ಚ ಬದ್ಧಸ್ತತೋಽನ್ಯೋಽಸ್ತಿ ಯಸ್ಯ ನಶ್ಯತಿ ಬನ್ಧನಮ್ ।।  ೩೨೧ ।।  </div>
				<div class="verse">ಪ್ರತೀಚೋ ವ್ಯತಿರೇಕೇಣ ತಥೈವಾವ್ಯತಿರೇಕತಃ ।। <br />ವಸ್ತ್ವನ್ತರಸ್ಯ ಸದ್ಭಾವಮಭಾವಂ ಚ ಪ್ರಯತ್ನತಃ ।।  ೩೨೨ ।।  </div>
				<div class="verse">ನಿರಾಕಾರ್ಷಂ ಸುಯುಕ್ತ್ಯುಕ್ತ್ಯಾ ಮೋಕ್ಷೋಽತೋಽಜ್ಞಾನನಿಹ್ನುತಿಃ ।। <br />ಸರ್ಪಾದ್ಯಭಾವವದ್ರಜ್ಜುಮೋಹಮಾತ್ರನಿವೃತ್ತಿತಃ ।।  ೩೨೩ ।।  </div>
				<div class="verse">ಯೇ ತು ವ್ಯಾಚಕ್ಷತೇ ಮೋಕ್ಷೇ ನಿತ್ಯಾನನ್ದೈಕಗೋಚರಾ ।। <br />ಜ್ಞಾನಾಭಿವ್ಯಕ್ತಿರಿತ್ಯೇವಂ ಸ್ವಸಿದ್ಧಾನ್ತಸಮಾಶ್ರಯಾತ್ ।।  ೩೨೪ ।।  </div>
				<div class="verse">ತೈರಭಿವ್ಯಕ್ತಿಶಬ್ದಾರ್ಥೋ ವಕ್ತವ್ಯಃ ಕೀದೃಗಿಷ್ಯತೇ ।। <br />ಪ್ರಸಿದ್ಧ ಏವ ಚೇದರ್ಥೋ ವಿಜ್ಞಾನಾಲಮ್ಬನಾಪ್ತಿತಾ ।।  ೩೨೫ ।।  </div>
				<div class="verse">ವಿಜ್ಞಾನಾಲಮ್ಬನಪ್ರಪಾಪ್ತಿಃ ಕಿಂ ಸತೋ ವಾಽಥವಾಽಸತಃ ।। <br />ಅಭಿವ್ಯಕ್ತಿಃ ಸತಶ್ಚೇತ್ಸ್ಯಾದ್ಯಸ್ಯ ಮುಕ್ತಸ್ಯ ತತ್ಸುಖಮ್ ।।  ೩೨೬ ।।  </div>
				<div class="verse">ಸ್ವರೂಪಮೇವ ತಸ್ಯೇತಿ ವಿಶೇಷಣಮನರ್ಥಕಮ್ ।। <br />ಮುಕ್ತೌ ತದ್ವ್ಯಜ್ಯತೇ ಜ್ಞಾನಂ ಸುಖಂ ಚೇತಿ ಯದೀರಿತಮ್ ।।  ೩೨೭ ।।  </div>
				<div class="verse">ಸ್ವಾತ್ಮಭೂತಂ ಹಿ ಯದ್ಯಸ್ಯ ನೈವ ತದ್ವ್ಯವಧೀಯತೇ ।। <br />ಆತ್ಮನಸ್ತತ್ಸ್ವಭಾವತ್ವಾತ್ಸರ್ವದೇತಿ ವಿನಿಶ್ಚಯಃ ।।  ೩೨೮ ।।  </div>
				<div class="verse">ಅಮುಕ್ತಾವಥವಾ ಮುಕ್ತೌ ವಿಶೇಷೋಽಸ್ತಿ ನ ಕಶ್ಚನ ।। <br />ಪ್ರತ್ಯಗಾತ್ಮಸ್ವಭಾವತ್ವಾತ್ಸುಖವಿಜ್ಞಾನಯೋರತಃ ।।  ೩೨೯ ।।  </div>
				<div class="verse">ಮುಕ್ತೌ ತದ್ವ್ಯಜ್ಯತ ಇತಿ ವಿಶೇಷವಚನಂ ಮೃಷಾ ।। <br />ಸ್ವಸಿದ್ಧಾನ್ತವಿರೋಧೋಽಪಿ ತದಭಿವ್ಯಕ್ತಿವಾದಿನಃ ।।  ೩೩೦ ।।  </div>
				<div class="verse">ಸತ್ಕಾರ್ಯವಾದಿನೋ ಯಸ್ಮಾದಭಿವ್ಯಕ್ತಿಃ ಪ್ರಶಸ್ಯತೇ ।।  <br />ವ್ಯಜ್ಯತೇ ಸರ್ವಮೇವೇದಂ ಸತ್ತ್ವಾತ್ಸರ್ವಸ್ಯ ವಸ್ತುತಃ ।।  ೩೩೧ ।।  </div>
				<div class="verse">ಆರಮ್ಭವಾದೇ ತ್ವಿಚ್ಛಾದೇಃ ಕಾರ್ಯತ್ವಾದಸದಾತ್ಮತಾ ।। <br />ಅಸತಶ್ಚಾಪ್ಯಭಿವ್ಯಕ್ತಿರ್ನ ಯುಕ್ತಾ ಖರಶೃಙ್ಗವತ್ ।।  ೩೩೨ ।।  </div>
				<div class="verse">ವ್ಯಙ್ಗ್ಯವ್ಯಞ್ಜಕಸಂಬನ್ಧಃ ಪ್ರದೀಪಘಟಯೋರಿವ ।। <br />ಉಭಯೋಃ ಸಿದ್ಧಯೋರ್ಯೋಗಾನ್ನೇಷ್ಟಾ ಕಾರಣಕಾರ್ಯತಾ ।।  ೩೩೩ ।।  </div>
				<div class="verse">ಸುಖವಿಜ್ಞಾನಯೋಶ್ಚಾಪಿ ಕಿಮಭೇದೋಽಥವಾ ಭಿದಾ ।। <br />ನೈಕ್ಯೇಽಭಿವ್ಯಕ್ತಿಶಬ್ದಾರ್ಥಃ ಕದಾಚಿದಪಿ ಲಭ್ಯತೇ ।।  ೩೩೪ ।।  </div>
				<div class="verse">ಅಥ ಭೇದಸ್ತಯೋರಿಷ್ಟೋ ವ್ಯವಧಾನಂ ಪ್ರಸಜ್ಯತೇ ।। <br />ತದ್ಭೇದಾಭೇದತಾಸಿದ್ಧೌ ನ ಚ ಮಾನಮಿಹಾಸ್ತಿ ವಃ ।।  ೩೩೫ ।।  </div>
				<div class="verse">ಭೇದಗ್ರಾಹಿ ನ ನೋ ಮಾನಮಿತೋಽನ್ಯತ್ರಾಪಿ ವಿದ್ಯತೇ ।। <br />ಮೇಯಮಾತ್ರಾವಸಾಯಿತ್ವಾತ್ಸರ್ವಮಾನಸ್ಯ ಸರ್ವದಾ ।।  ೩೩೬ ।।  </div>
				<div class="verse">ಸ್ವಮೇಯವ್ಯತಿರೇಕೇಣ ಮೇಯಾನ್ತರಸಮಾಶ್ರಯಃ ।। <br />ನ ವ್ಯಾವೃತ್ತ್ಯನುವೃತ್ತ್ಯಾದಿವ್ಯಾಪಾರೋಽಸ್ತಿ ಮಿತೇಃ ಕ್ಚಿತ್ ।।  ೩೩೭ ।।  </div>
				<div class="verse">ಅಭಿವ್ಯಕ್ತಿಃ ಸುಖಸ್ಯಾಸ್ತು ಕಾಮಂ ಜ್ಞಾನೇನ ಸಂಗತೇಃ ।। <br />ಜ್ಞಾನವ್ಯಕ್ತೌ ತು ಕಿಂ ಮಾನಂ ಯತೋಽಭಿವ್ಯಕ್ತಿವಾಗಿಯಮ್ ।।  ೩೩೮ ।।  </div>
				<div class="verse">ಪ್ರಮಾಣಾನಾಂ ಪ್ರಮಾಣತ್ವಂ ನ ಸ್ವರೂಪಪ್ರಮೇಯತಾ ।। <br />ನ ಚ ಮಾನಾನ್ತರಾದಿಷ್ಟಂ ತಯೋಸ್ತುಲ್ಯಸ್ವಭಾವತಃ ।।  ೩೩೯ ।।  </div>
				<div class="verse">ಅಭಿವ್ಯಕ್ತಿರ್ಮತಾಽಥಾಪಿ ಕಾದಾಚಿತ್ಕೀ ನ ಸರ್ವದಾ ।। <br />ತದನ್ತರಾಯಸದ್ಭಾವಾದವ್ಯಕ್ತಿಃ ಸ್ಯಾತ್ಸದಾ ಧ್ರುವಮ್ ।।  ೩೪೦ ।।  </div>
				<div class="verse">ಅನ್ತರಾಯನಿವೃತ್ತೌ ಚ ವ್ಯಪೇಕ್ಷ ವಃ ಪ್ರಸಜ್ಯತೇ ।।  <br />ಸಾಧನಾನ್ತರವಿಷಯಾ ತಜ್ಜ್ಞಾನವ್ಯತಿರೇಕತಃ ।।  ೩೪೧ ।।  </div>
				<div class="verse">ಉಪಲಬ್ಧ್ಯೇಕನೀಡತ್ವೇ ವ್ಯವಧಾನಸ್ಯ ಕಲ್ಪನಾ ।। <br />ನ ಚೋಪಪದ್ಯತೇ ಮಾನಾತ್ತಯೋರೇಕಾತ್ಮಕತ್ವತಃ ।।  ೩೪೨ ।।  </div>
				<div class="verse">ಏವಂ ಚ ಸತ್ಯಭಿವ್ಯಕ್ತಿಃ ಸರ್ವದಾ ಸುಖಬೋಧಯೋಃ ।। <br />ಅಭಿವ್ಯಕ್ತಿರ್ನ ಚೇದೇವಂ ನಾಭಿವ್ಯಕ್ತಿಃ ಸದಾ ತದಾ ।।  ೩೪೩ ।।  </div>
				<div class="verse">ಇತೋಽನ್ಯಥಾ ಕಲ್ಪನಾಯಾಂ ನ ಪ್ರಮಾಣಂ ಸಮೀಕ್ಷ್ಯತೇ ।।  ೩೪೪ ।।  <br />ನಾಪ್ಯೇಕಾಶ್ರಯಿಣಾಂ ಲೋಕೇ ಧರ್ಮಾಣಾಂ ಕ್ವಚಿದೀಕ್ಷ್ಯತೇ ।। <br />ಮಾನಮೇಯತ್ವಸಂಬನ್ಧೋ ಮಿಥೋಯೋಗ್ಯತ್ವತಸ್ತಥಾ ।।  ೩೪೫ ।।  </div>
				<div class="verse">ಸುಖಾದಿವ್ಯಕ್ತಿತಃ ಪೂರ್ವಂ ಯಸ್ಯ ಸಂಸಾರಿತಾ ಮತಾ ।। <br />ಸೋಽನ್ಯ ಏವ ಸದಾವ್ಯಕ್ತನಿತ್ಯಜ್ಞಾನಸುಖಾತ್ಮನಃ ।। <br />ಶೀತೋಷ್ಣಯೋರಿವ ತಯೋರ್ವೈಲಕ್ಷಣ್ಯಾತ್ಪರಸ್ಪರಮ್ ।।  ೩೪೬ ।।  </div>
				<div class="verse">ಪರಾತ್ಮಭೇದಕ್ಲೃಪ್ತೌ ಚ ಸಂತ್ಯಾಗೋ ವಃ ಪ್ರಸಜ್ಯತೇ ।। <br />ಯತೋ ವೈದಿಕಪಕ್ಷಸ್ಯ ನಾತಃ ಕಲ್ಪ್ಯಾಽಽತ್ಮನೋ ಭಿದಾ ।।  ೩೪೭ ।।  </div>
				<div class="verse">ಆತ್ಮಧೀಮಾನಮಾತ್ರತ್ವಾತ್ಪ್ರತ್ಯಗಾತ್ಮೈಕವಸ್ತುನಃ ।। <br />ಪ್ರಮಾಣಾಸಂಭವಶ್ಚ ಸ್ಯಾದಾತ್ಮಭೇದಪ್ರಕಲ್ಪನೇ ।।  ೩೪೮ ।।  </div>
				<div class="verse">ನನ್ವಿದಾನೀಂ ಯಥಾ ತದ್ವನ್ಮುಕ್ತೌ ಚೇದವಿಶೇಷತಾ ।। <br />ನಾತಿಯತ್ನೋ ಭವೇನ್ನೃಣಾಂ ಶಾಸ್ರವೈಯರ್ಥ್ಯಮೇವ ಚ ।।  ೩೪೯ ।।  </div>
				<div class="verse">ನಾಽಽತ್ಮಾವಿದ್ಯಾಹಾನಮಾತ್ರಕಾರಿತ್ವಾದಾಗಮಾತ್ಮನಃ ।। <br />ತದರ್ಥಂ ಯತ್ನಸಾಫಲ್ಯಂ ಶಾಸ್ರಾರಮ್ಭೋಽಪಿ ಚಾರ್ಥವಾನ್ ।।  ೩೫೦ ।।  </div>
				<div class="verse">ಮುಕ್ತಾಮುಕ್ತತ್ವರೂಪೋಽಯಂ ನ ವಿಶೇಷೋಽಸ್ತಿ ವಸ್ತುನಿ ।। <br />ತದವಿದ್ಯೈವ ನಿಃಶೇಷವಿಶೇಷಾಣಾಂ ಪ್ರಸೂತಿಕೃತ್ ।।  ೩೫೧ ।।  </div>
				<div class="verse">ಅಶೇಷಾನರ್ಥಹೇತುಂ ತಾಮವಿದ್ಯಾಂ ಶಾಸ್ರಜಾ ಮತಿಃ ।। <br />ಯತೋ ನಿಹನ್ತಿ ತೇನ ಸ್ಯಾತ್ಸಾಫಲ್ಯ಼ಂ ಯತ್ನಶಾಸ್ರಯೋಃ ।।  ೩೫೨ ।।  </div>
				<div class="verse">ಅಥಾವಿದ್ಯಾವತೋಽವಿದ್ಯಾಹಾನ್ಯಹಾನಿಕೃತೋ ಭವೇತ್ ।। <br />ವಿಶೇಷ ಆತ್ಮನಃ ಕಶ್ಚಿದಿಚಿ ಚೇನ್ನೈವಮಿಷ್ಯತೇ ।।  ೩೫೩ ।।  </div>
				<div class="verse">ಅವಿದ್ಯಾಮಾತ್ರಹೇತೂತ್ಥಗೋಚರತ್ವಸಮಾಶ್ರಯಾತ್ ।। <br />ರಜ್ಜುಖಣ್ಡಾದ್ಯವಿದ್ಯೋತ್ಥಸರ್ಪಾದಿವಿನಿವೃತ್ತಿವತ್ ।।  ೩೫೪ ।।  </div>
				<div class="verse">ಆತ್ಮನೋ ಮೋಹಕರ್ತೃತ್ವಮಕರ್ತೃತ್ವಂ ಯದೀಷ್ಯತೇ ।। <br />ವಿಶೇಷ ಇತಿ ನೈವಂ ಸ್ಯಾದ್ಘ್ಯಾಯತೀವೇತಿ ವಾರಣಾತ್ ।।  ೩೫೫ ।।  </div>
				<div class="verse">ಅಜೋ ನ ಜಾಯತೇ ನೇತಿ ಧ್ಯಾಯತೀವೇತಿ ಚಾಽಽಗಮೈಃ ।। <br />ನಿಷೇಧಃ ಕ್ರಿಯತೇಽಶೇಷವಿಕಾರಾದೇರಿಹಾಽಽತ್ಮನಃ ।।  ೩೫೬ ।।  </div>
				<div class="verse">ವಿಷಯತ್ವೋಪಪತ್ತೇಶ್ಚ ಪ್ರತ್ಯಙ್ಭೋಹತದುತ್ಥಯೋಃ ।।  <br />ನಾವಿದ್ಯಾವಾನ್ಭವೇದಾತ್ಮಾ ನಾಪಿ ತತ್ಕಾರ್ಯವಾಂಸ್ತತಃ ।।  ೩೫೭ ।।  </div>
				<div class="verse">ಗ್ರಾಹಕಗ್ರಹಣಗ್ರಾಹ್ಯಭಾವಾಭಾವಪ್ರಸಿದ್ಧತಾ ।। <br />ಯಥಾಽಽತ್ಮಸಾಕ್ಷಿಕಾ ತದ್ವನ್ನ ವೇದ್ಮೀತ್ಯಾತ್ಮಸಾಕ್ಷಿಕಮ್ ।।  ೩೫೮ ।।  </div>
				<div class="verse">ಅಜ್ಞಾತತ್ವಾನ್ಯಥಾಜ್ಞಾತಸಿದ್ಧೇರಾತ್ಮೈಕಸಾಕ್ಷಿತಃ ।। <br />ಅಜ್ಞಾನಮನ್ಯಥಾಜ್ಞಾನಮತೋ ನಾಸ್ತ್ಯಾತ್ಮಸಾಕ್ಷಿಣಃ ।।  ೩೫೯ ।।  </div>
				<div class="verse">ನ ಹಿ ಯೋ ಯತ್ರ ಸಾಕ್ಷೀಹ ಸ ತತ್ರಾಜ್ಞ ಇತೀರ್ಯತೇ ।। <br />ಅಸಾಮಾನ್ಯೇನ ತತ್ಸಿದ್ಧೇಃ ಸಾಕ್ಷಿಸಾಕ್ಷ್ಯಪದಾರ್ಥಯೋಃ ।।  ೩೬೦ ।।  </div>
				<div class="verse">ತಸ್ಮಿನ್ಸಾಕ್ಷೀ ಚ ಮೂಢಶ್ಚೇತ್ಯತೀವೈತದ್ವಿರುಧ್ಯತೇ ।। <br />ಮಿಥೋ ವಾಕ್ಯಮತೋ ನೇದೃಗ್ವಕ್ತವ್ಯಂ ಮಾನಿನಾ ತತಃ ।।  ೩೬೧ ।।  </div>
				<div class="verse">ನ ಜಾನೇ ಮುಗ್ಧ ಏವಾಹಂ ಭವದುಕ್ತಂ ಮನಾಗಪಿ ।। <br />ಇತಿ ಚೇದ್ವೀಕ್ಷಸೇ ತರ್ಹಿ ಮೂಢಮಜ್ಞಂ ಚ ಕುಮ್ಭವತ್ ।।  ೩೬೨ ।।  </div>
				<div class="verse">ತ್ವಂ ತ್ವಜ್ಞೋ ಮೂಢ ಏವೇತಿ ಭವ ಕಾಮಂ ಯಥೇಚ್ಛಸಿ ।। <br />ಮೂಢಾಜ್ಞಯೋಸ್ತು ಯಃ ಸಾಕ್ಷೀ ನಾಸೌ ಮುಗ್ಧೋಽಜ್ಞ ಏವ ವಾ ।।  ೩೬೩ ।।  </div>
				<div class="verse">ಲೋಕೇಽಪಿ ಯಸ್ಯ ಯಃ ಸಾಕ್ಷೀ ಸಮ್ಯಗ್ದರ್ಶ್ಯೇವ ತಸ್ಯ ಸಃ ।। <br />ಯಥಾ ಲೋಕೇ ತಥೇಹಾಪಿ ಸಾಕ್ಷೀ ಸಮ್ಯಕ್ಪ್ರಪಶ್ಯತಿ ।।  ೩೬೪ ।।  </div>
				<div class="verse">ಮಹಾಭೂತಾದಿಧೃತ್ಯನ್ತಂ ಕ್ಷೇತ್ರಮೇವೇತಿ ಚಾಬ್ರವೀತ್ ।। <br />ಸಾಕ್ಷಾತ್ಸ್ವಯಂಭೂರ್ವೇದಾತ್ಮಾ ಸಂಸಾರಾನರ್ಥಶಾನ್ತಯೇ ।।  ೩೬೫ ।।  </div>
				<div class="verse">ಯಥಾ ಪ್ರಕಾಶಯತ್ಯೇಕಃ ಕೃತ್ಸ್ನಂ ಲೋಕಮಿಮಂ ರವಿಃ ।। <br />ಕ್ಷೇತ್ರಂ ಕ್ಷೇತ್ರೀ ತಥಾ ಕೃತ್ಸ್ನಂ ಪ್ರಕಾಶಯತಿ ಭಾರತ ।।  ೩೬೬ ।।  </div>
				<div class="verse">ಜ್ಯೋತಿಪಾಮಪಿ ತಜ್ಜ್ಯೋತಿಃ ಸ್ವಯಂಜ್ಯೋತಿಃಶ್ರುತೇಸ್ತಥಾ ।। <br />ನ ತತ್ರ ಸೂರ್ಯೋ ಭಾತೀತಿ ನಾನ್ಯೋಽತೋಽಸ್ತೀತಿ ಚ ಶ್ರುತೇಃ ।।  ೩೬೭ ।।  </div>
				<div class="verse">ಯತ ಏವಮತೋ ನಾಸ್ತಿ ವಿಶೇಷೋಽತ್ರ ಮನಾಗಪಿ ।। <br />ಬನ್ಧಮೋಕ್ಷಾದಿರೂಪೋಽಯಮಾತ್ಮನೀತಿ ವಿನಿಶ್ಚಯಃ ।।  ೩೬೮ ।।  </div>
				<div class="verse">ಯೇ ತ್ವತಃ ಕಲ್ಪಯನ್ತೀಮಮನ್ಯಥೈವ ಮಹಾಧಿಯಃ ।। <br />ಅರ್ಥವಾದಂ ಚ ಬನ್ಧಾದಿಶಾಸ್ರಂ ವ್ಯಾಚಕ್ಷತೇ ತಥಾ ।।  ೩೬೯ ।।  </div>
				<div class="verse">ಇತ್ಯುಕ್ತಾವಸಕೃತ್ಪೂರ್ವಂ ಪರಿಹಾರೋಽಪಿ ವರ್ಣಿತಃ ।।  ೩೭೦ ।।  <br />ಏವಂ ಪರಿಹೃತೇಽಪ್ಯಾಹುರ್ಯಥೇಚ್ಛಂ ದೂಷಣಂ ಪರೇ ।। <br />ವಿದ್ವದ್ಭಿಸ್ತ ಉಪೇಕ್ಷ್ಯಾಃ ಸ್ಯುರ್ಬಾಲೋನ್ಮತ್ತಸಮಾ ಜನಾಃ ।।  ೩೭೧ ।।  </div>
				<div class="verse">ಬ್ರಹ್ಮಾಪ್ಯೇತೀತ್ಯತೋ ವಾಕ್ಯಮುಪಚಾರಸಮಾಶ್ರಯಾತ್ ।। <br />ತದವಿದ್ಯೋತ್ಥದೇಹಾದಿಸಂತತ್ಯುಚ್ಛೇದಹೇತುತಃ ।।  ೩೭೨ ।।  </div>
				<div class="verse">ಅವಿದ್ಯಾಧ್ವಸ್ತಿಮಾಪೇಕ್ಷ್ಯ ಸಮ್ಯಗ್ಧೀಜನ್ಮಮಾತ್ರತಃ ।। <br />ಆತ್ಮಾ ಬ್ರಹ್ಮೈವ ಸನ್ಸಾಕ್ಷಾದ್ಬ್ರಹ್ಮಾಪ್ಯೇತೀತಿ ಭಣ್ಯತೇ ।।  ೩೭೩ ।।  </div>
				<div class="verse">ಇತ್ಯೇತತ್ಸರ್ವವೇದಾನ್ತಸರ್ವಸ್ವಂ ಬ್ರಾಹ್ಮಣೋದಿತಮ್ ।। <br />ಅರ್ಥಸ್ಯ ಬ್ರಾಹ್ಮಣೋಕ್ತಸ್ಯ ದ್ರಢಿಮ್ನೇಽತಃ ಪರಾ ಶ್ರುತಿಃ ।।  ೩೭೪ ।।  </div>
				<div class="verse">ಯಥಾ ಕಾಮಮಯೇ ತದ್ವನ್ಮನ್ತ್ರಂ ಶ್ಲೋಕಮುದಾಹರತ್ ।। <br />ಬ್ರಹ್ಮಾಸ್ಮೀತಿ ಪರಿಜ್ಞಾನಾತ್ಪ್ರತ್ಯಗಜ್ಞಾನಹಾನತಃ ।।  ೩೭೫ ।।  </div>
				<div class="verse">ಯದಾ ಸರ್ವೇಽಖಿಲಾಃ ಕಾಮಾಃ ಕಾಮ್ಯೈಶ್ಚ ವಿಷಯೈಃ ಸಹ ।। <br />ಪ್ರಮುಚ್ಯನ್ತೇ ವಿನಶ್ಯನ್ತಿ ತೇಷಾಮಜ್ಞಾನಹೇತುತಃ ।। <br />ಕಾರ್ಯಾಣಾಂ ಕಾರಣೇ ವೃತ್ತಿರ್ನಾನ್ಯತ್ರ ಜಗತೀಕ್ಷ್ಯತೇ ।।  ೩೭೬ ।।  </div>
				<div class="verse">ಯದಾ ಕಾಮಾಃ ಪ್ರಮುಚ್ಯನ್ತ ಇತ್ಯುಕ್ತ್ಯೈವ ಕೃತಾರ್ಥತಾ ।। <br />ವಿಶೇಷಣಂ ಸರ್ವ ಇತಿ ಕಿಮರ್ಥಮಭಿಧೀಯತೇ ।।  ೩೭೭ ।।  </div>
				<div class="verse">ಜಾಗ್ರತ್ಸ್ವಪ್ನಕ್ಷಯೇ ಕಾಮಾಃ ಪ್ರಮುಚ್ಯನ್ತೇಽಖಿಲಾ ನೃಣಾಮ್ ।। <br />ಸಂಸ್ಕಾರಮಾತ್ರಶೇಷಾಸ್ತೇ ಸುಷುಪ್ತೇ ಯಾನ್ತಿ ಸಂಕ್ಷಯಮ್ ।। <br />ಯತಸ್ತವರೋಧಾರ್ಥಂ ತಸ್ಮಾತ್ಸರ್ವವಿಶೇಷಣಮ್ ।।  ೩೭೮ ।।  </div>
				<div class="verse">ಕಾಮಹೇತೌ ಹಿ ವಿಧ್ವಸ್ತೇ ನ ಕಶ್ಚಿದವಶಿಷ್ಯತೇ ।। <br />ಸಂಸ್ಕಾರೋ ವಾಽಥವಾಽಪ್ಯನ್ಯಃ, ಸರ್ವಸ್ಯಾಜ್ಞಾನಮೂಲತಃ ।।  ೩೭೯ ।।  </div>
				<div class="verse">ಹೃದಿ ಶ್ರಿತಾ ಇತಿ ವಚಃ ಕಾಮಧರ್ಮ್ಯಬ್ರವೀನ್ಮನಃ ।। <br />ಕಾಮಃ ಸಂಕಲ್ಪ ಇತ್ಯೇವಂ ತಥಾಚ ಪ್ರಾಕ್ಶ್ರುತೀರಣಮ್ ।।  ೩೮೦ ।।  </div>
				<div class="verse">ಇದಂ ಚ ಹೇತುವಚನಂ ಪ್ರತಿಜ್ಞಾತಸ್ಯ ವಸ್ತುನಃ ।। <br />ಹೃದಿ ಶ್ರಿತಾ ಯತಃ ಕಾಮಾಃ ಪ್ರಮುಚ್ಯನ್ತೇಽಖಿಲಾಸ್ತತಃ ।।  ೩೮೧ ।।  </div>
				<div class="verse">ಅವಿದ್ಯಾಯಾ ಯತಃ ಕಾರ್ಯಮಧ್ಯಾತ್ಮಾದಿವಿಶೇಷಣಮ್ ।। <br />ತ್ರಯಂ ವಾ ಇದಮಿತ್ಯುಕ್ತಂ ವಾಙ್ಭನಃಪ್ರಾಣಭೇದವತ್ ।।  ೩೮೨ ।।  </div>
				<div class="verse">ಅತೋಽವಿದ್ಯಾಸಮುಚ್ಛಿತ್ತೌ ತದ್ಧೇತೂನಾಮಶೇಷತಃ ।। <br />ಕಾಮಾನಾಮಪಿ ನಾಶಃ ಸ್ಯಾದ್ನ್ರಹಾತಿಗ್ರಹರೂಪಿಣಾಮ್ ।।  ೩೮೩ ।।  </div>
				<div class="verse">ನಿಃಶೇಷಜನಿಮದ್ಧೇತುಃ ಕಾಮ ಏವಾವಧಾರಿತಃ ।। <br />ಶ್ರಿತಾ ಅತಿಗ್ರಹಾಃ ಕಾಮಾಇನ್ದ್ರಿಯಾಣಾಂ ಪ್ರವರ್ತಕಾಃ ।। <br />ಹೃದಿ ಶ್ರಿತಾ ಇತಿ ವಚಸ್ತೇಷಾಮವರುರುತ್ಸಯಾ ।।  ೩೮೪ ।।  </div>
				<div class="verse">ವೇದವ್ಯಾಸೋಽಪಿ ಚ ಮುನಿರ್ಜಗಾದೇಮಂ ಯಥೋದಿತಮ್ ।। <br />ಶ್ರುತ್ಯರ್ಥಮುರರೀಕೃತ್ಯ ಲೋಕಾನುಗ್ರಹಕಾಮ್ಯಯಾ ।।  ೩೮೫ ।।  </div>
				<div class="verse">ವಿಷಯಾ ವಿನಿವರ್ತನ್ತೇ ನಿರಾಹಾರಸ್ಯ ದೇಹಿನಃ ।। <br />ರಸವರ್ಜಂ ರಸೋಽಪ್ಯಸ್ಯ ಪರಂ ದೃಷ್ಟ್ವಾ ನಿವರ್ತತೇ ।।  ೩೮೬ ।।  </div>
				<div class="verse">ಏವಂ ಬುದ್ಧೇಃ ಪರಂ ಬುದ್ಧ್ವಾ ಸಂಸ್ತಭ್ಯಾಽಽತ್ಮಾನಮಾತ್ಮನಾ ।। <br />ಜಹಿ ಶತ್ರುಂ ಮಹಾಬಾಹೋ ಕಾಮರೂಪಂ ದುರಾಸದಮ್ ।।  ೩೮೭ ।।  </div>
				<div class="verse">ಹೇತ್ವರ್ಥೇ ಚಾಥಶಬ್ದೋಽಯಂ ಹೇನ್ವರ್ಥಪ್ರಕೃತತ್ವತಃ ।। <br />ಯಸ್ಮಾದಜ್ಞಾನತೋ ಮರ್ತ್ಯೋಽತೋಽಮೃತೋಽಜ್ಞಾನಹಾನತಃ ।।  ೩೮೮ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಂ ಯದತ್ರೇತ್ಯಭಿಧೀಯತೇ ।। <br />ಸಮ್ಯಗ್ಜ್ಞಾನಸಮುತ್ಪತ್ತಾವತ್ರೈವ ಬ್ರಹ್ಮ ಸೋಽಶ್ನುತೇ ।।  ೩೮೯ ।।  </div>
				<div class="verse">ಬ್ರಹ್ಮಜ್ಞಾನೋದಯೇ ಯಸ್ಮಾಜ್ಜನ್ಮಬನ್ಧೋ ವ್ಯಪೇಯತೇ ।।  <br />ಮೃತಿರಾತ್ಮಮತಿಸ್ತಸ್ಯ ಹೇತುಹೇತೂಪಮರ್ದನಾತ್ ।।  ೩೯೦ ।।  </div>
				<div class="verse">ಯಥೋಕ್ತಾದನ್ಯಥೈವೇಮಂ ವ್ಯಾಖ್ಯಾನಾದ್ಯತ್ನತೋ ಬುಧಾಃ ।।  <br />ಶ್ಲೋಕಂ ವ್ಯಾಚಕ್ಷತೇಽಯುಕ್ತ್ಯಾ ಹುತಭುಗ್ವರಸಂಶ್ರಯಾತ್ ।।  ೩೯೧ ।।  </div>
				<div class="verse">ಯಥೈವ ಪೂರ್ವಂ ಸಂಸಾರಃ ಕಾಮಮೂಲೋಽನುವರ್ಣಿಂತಃ ।। <br />ಶ್ಲೋಕೇನ ತದ್ವನ್ಮೋಕ್ಷೋಽಪಿ ನಿಷ್ಕಾಮಸ್ಯೋಪವರ್ಣ್ಯತೇ ।।  ೩೯೨ ।।  </div>
				<div class="verse">ಪ್ರಾಜ್ಞಾದಾತ್ಮನ ಏತಸ್ಮಾತ್ಪ್ರಮುಚ್ಯನ್ತೇಽಖಿಲಾ ಯದಾ ।। <br />ಕಾಮಾಸ್ತೇ ಕತಮ ಇತಿ ತದ್ವಿಶೇಷಣಮುಚ್ಯತೇ ।।  ೩೯೩ ।।  </div>
				<div class="verse">ಹೃದಿ ಯೇಽಸ್ಯ ಶ್ರಿತಾಃ ಕಾಮಾಃ ಪ್ರಮುಚ್ಯನ್ತೇ ತ ಏವ ತು ।। <br />ಆತ್ಮಾಶ್ರಿತಾಸ್ತು ಯೇ ತ್ವಸ್ಯ ಪ್ರಮುಚ್ಯನ್ತೇ ನ ತೇ ಸದಾ ।।  ೩೯೪ ।।  </div>
				<div class="verse">ಹೃದಯಂ ನಾಮ ವಿಜ್ಞಾನಂ ಮಾಂಸಪೇಶೀ ಚ ಭಣ್ಯತೇ ।। <br />ರೂಢ್ಯಾ ವೃತ್ತಿರ್ಮಾಂಸಖಣ್ಡೇ ತಾತ್ಸ್ಥ್ಯಾದ್ವಿಜ್ಞಾನವಾಚಕಮ್ ।।  ೩೯೫ ।।  </div>
				<div class="verse">ಕಾಮಾಃ ಪುನರಿಹೋಚ್ಯನ್ತೇ ಯ ಉಕ್ತಾ ವಾಸನಾತ್ಮಕಾಃ ।। <br />ಮಾಹಾರಜನಮಿತ್ಯಾದಿವಾಕ್ಯೇನಾಽಽತ್ಮವಿಶುದ್ಧಯೇ ।।  ೩೯೬ ।।  </div>
				<div class="verse">ಪ್ರಾಜ್ಞಸ್ಯಾಭ್ಯಾನ್ತರಂ ರೂಪಂ ತನ್ಮಾಹಾರಜನಾದಿಕಮ್ ।। <br />ಹೃದಯಾಶ್ರಯಿಣಸ್ತೇ ತು ಬಾಹ್ಯಾಃ ಸ್ಯುರ್ಬಾಹ್ಯಸಂಶ್ರಯಾತ್ ।।  ೩೯೭ ।।  ।।  </div>
				<div class="verse">ಹೃದಯಾಶ್ರಯಿಕಾಮೇಭ್ಯ ಆತ್ಮಸಂಶ್ರಯಿಣಾಂ ಯತಃ ।। <br />ಪ್ರಸೂತಿರಿಹ ಕಾಮಾನಾಮತೋಽನೇಕಸಮಾಶ್ರಯಾತ್ ।।  ೩೯೮ ।।  </div>
				<div class="verse">ಹೃದಯಾಶ್ರಯಣಂ ತೇಷಾಂ ವಿಶೇಷಣಮಿಹೋಚ್ಯತೇ ।। <br />ಭಾತ್ಮಾಶ್ರಯಾಣಾಂ ಕಾಮಾನಾಂ ವಿನಿವೃತ್ತಿಃ ಫಲಂ ಹಿ ತತ್ ।।  ೩೯೯ ।।  </div>
				<div class="verse">ಮನೋದ್ವಾರೋಪಸಂಕ್ರಾನ್ತಾ ಭಾವನಾ ಯಾಽಽತ್ಮನಿ ಸ್ತಿತಾ ।। <br />ದೇಹಿನೋ ಜನ್ಮವೀಜಂ ಸಾ ತದುಚ್ಛೇದಾದ್ವಿಮುಚ್ಯತೇ ।।  ೪೦೦ ।।  </div>
				<div class="verse">ಬೀಜಸ್ಥಸ್ಯಾಙ್ಕುರಸ್ಯೇಹ ಜನ್ಮಾಽಽಶ್ರಿತ್ಯ ಯಥೈವ ಗಾಮ್ ।। <br />ಆಶ್ರಯಾದೇವ ಜನ್ಮೈವಂ ಕಾಮಾನಾಂ ಹೃದಯಾಶ್ರಯಾತ್ ।।  ೪೦೧ ।।  </div>
				<div class="verse">ಹೃದಯೇನ ಚ ಸಂಬನ್ಧಾದ್ದೃಶ್ಯನ್ತೇ ಯೇನ ತೇಽಖಿಲಾಃ ।। <br />ಅತೋ ವಿಶೇಷಕಾರ್ಯೇಣ ವಿಶೇಷ್ಯನ್ತೇ ಹೃದೈವ ತೇ ।।  ೪೦೨ ।।  </div>
				<div class="verse">ಹೃದಿ ಶ್ರಿತಾ ಯದಾ ಕಾಮಾಃ ಪ್ರಮುಚ್ಯನ್ತೇಽಸ್ಯ ದೇಹಿನಃ ।। <br />ಅಥ ಮರ್ತ್ಯೋಽಮೃತಃ ಪ್ರಾಜ್ಞೋ ಭವತೀತ್ಯೇಷ ನಿಶ್ಚಯಃ ।।  ೪೦೩ ।।  </div>
				<div class="verse">ವಿದ್ಯಾಕರ್ಮಸಮೂಹೇನ ಯೇನಾಯಂ ಪರಮಾತ್ಮನಃ ।। <br />ಸಂಸಾರಿತ್ವಂ ಪರಿಚ್ಛಿದ್ಯ ಪ್ರಾಪಿತಃ ಸ ಯದಾಽಖಿಲಃ ।। <br />ಪ್ರಮುಚ್ಯತೇಽಥ ತದ್ಧಾನಾಚ್ಛುದ್ಧೋ ಬ್ರಹ್ಮ ಸಮಶ್ನುತೇ ।।  ೪೦೪ ।।  </div>
				<div class="verse">ಆತ್ಮಕಾಮೋಕ್ತಿಮಾನಾಚ್ಚ ಪ್ರಾಗಪ್ಯೇತದ್ವಿನಿಶ್ಚಿತಮ್ ।। <br />ಆತ್ಮೈವ ಕಾಮಾ ಅಸ್ಯೇತಿ ನ ಭಿನ್ನಾ ಹಾರ್ದಕಾಮವತ್ ।।  ೪೦೫ ।।  </div>
				<div class="verse">ತತ್ರ ಯೇ ತ್ವಾತ್ಮನೋಽಭಿನ್ನಾಸ್ತೇಭ್ಯೋಽನ್ಯತ್ವಕಾರಣಾತ್ ।।  <br />ಪ್ರಮುಕ್ತಿರಾತ್ಮನೋ ನಾಸ್ತಿ ತೈರಸಂಸರ್ಗತಃ ಸದಾ ।।  ೪೦೬ ।।  </div>
				<div class="verse">ಸಂಸರ್ಗಃ ಪ್ರವಿವೇಕೋ ವಾ ಭಿನ್ನಯೋರ್ವಸ್ತುನೋರ್ಯತಃ ।। <br />ನಾಭಿನ್ನಯೋರತೋ ಮುಕ್ತ ಆತ್ಮಸ್ಥಾನಾಮಭೇದತಃ ।।  ೪೦೭ ।।  </div>
				<div class="verse">ಮಿಥ್ಯಾದರ್ಶನಜಾ ಯೇ ತು ಮಾಹಾರಜನಪೂರ್ವಕಾಃ ।। <br />ಅನ್ಯತ್ವೇಽವಸ್ಥಿತಾ ಬನ್ಧಹೇತುತ್ವೇನ ಚ ಸರ್ವದಾ ।।  ೪೦೮ ।।  </div>
				<div class="verse">ಸಂಸರ್ಗಪ್ರವಿವೇಕೌ ಸ್ತೋ ಯತಸ್ತೈರಾತ್ಮನಃ ಸದಾ ।। <br />ತಾನೇವೋದ್ದಿಶ್ಯ ತೇನೇದಂ ವಿಶೇಷಣಮಿಹೇರಿತಮ್ ।।  ೪೦೯ ।।  </div>
				<div class="verse">ಹೃದಯಾಶ್ರಯಿಣೋ ಯೇಽಸ್ಯ ನ ತ್ವಾತ್ಮೈಕಸಮಾಶ್ರಯಾಃ ।। <br />ಕಾಮಾಸ್ತೇಽಸ್ಯ ಪ್ರಮುಚ್ಯನ್ತ ಇತ್ಯೇತತ್ಪ್ರಾಗಪೀರಿತಮ್ ।। <br />ತದಾ ತೀರ್ಣೋ ಭವತ್ಯೇಷ ಶೋಕಾನ್ಹೃದಯಸಂಶ್ರಿತಾನ್ ।।  ೪೧೦ ।।  </div>
				<div class="verse">ಶೋಕಾಭಿಧಾನಾಸ್ತತ್ರಾಪಿ ಕಾಮಾ ಏವೋದಿತಾಃ ಪುರಾ ।। <br />ನ್ಯಾಯಸ್ತತ್ರಾಪ್ಯಯಂ ಕೃತ್ಸ್ನಃ ಸಂಭವತ್ಯೇವ ನಿರ್ಣಯೇ ।।  ೪೧೧ ।।  </div>
				<div class="verse">ಇತಿ ಶ್ರೀಮನ್ಮಹಾಭರ್ತೃಪ್ರಪಞ್ಚಸ್ಯ ಮಹೀಯಸಃ ।। <br />ವ್ಯಾಖ್ಯಾಮಧೀಯತೇ ಧೀರಾ ನ್ಯಾಯಾಗಮಬಹಿಷ್ಕೃತಾಮ್ ।।  ೪೧೨ ।।  </div>
				<div class="verse">ಸರ್ವಾತ್ಮಭಾವಂ ವಿದ್ಯಾಯಾಃ ಫಲಮುಕ್ತ್ವಾ ಚ ನಃ ಶ್ರುತಿಃ ।। <br />ಅಥ ಯೋಽನ್ಯಾಮಿತಿ ಗಿರಾ ಪ್ರಾಹಾವಿದ್ಯಾಂ ತಥಾ ಫಲಮ್ ।।  ೪೧೩ ।।  </div>
				<div class="verse">ಕಾರ್ಯಕಾರಣರೂಪೇಣ ಯದೇತದ್ಭೇದದರ್ಶನಮ್ ।। <br />ಅವಿದ್ಯಾಯಾ ಇದಂ ಕಾರ್ಯಮನ್ಯೋಽಸಾವಿತಿ ಭಣ್ಯತೇ ।।  ೪೧೪ ।।  </div>
				<div class="verse">ಆ ಸಮಾಪ್ತೇಸ್ತೃತೀಯಸ್ಯ ಪ್ರತ್ಯಗಜ್ಞಾನಹೇತುಕಮ್ ।। <br />ಬ್ರಹ್ಮ ವಾ ಇತ್ಯುಪಕ್ರಮ್ಯ ಮೋಹಕಾರ್ಯಂ ವಿವಕ್ಷಿತಮ್ ।।  ೪೧೫ ।।  </div>
				<div class="verse">ಅಸ್ಯಾಮವಿದ್ಯಾಧಿಕೃತೌ ಸಪ್ತಾನ್ನಾವಿಷ್ಕೃತಾವಿಹ ।। <br />ಫಲಾತ್ಮಕಾನಾಮನ್ನಾನಾಂ ಪ್ರಸಙ್ಗ ಇದಮೀರಿತಮ್ ।।  ೪೧೬ ।।  </div>
				<div class="verse">ಅವ್ಯಾಕೃತಸ್ಯ ತತ್ತ್ವಸ್ಯ ನಾಮರೂಪಕ್ರಿಯಾತ್ಮಭಿಃ ।। <br />ವ್ಯಾಕೃತಿರ್ಯೋದಿತಾ ಪೂರ್ವಂ ತದಜ್ಞಾನವಿಜೃಮ್ಭಿತಮ್ ।।  ೪೧೭ ।।  </div>
				<div class="verse">ನಾಮರೂಪಾದಿಭೇದೇನ ವರ್ಣಾದಿಪ್ರವಿಭಾಗತಃ ।। <br />ಕಾರ್ಯಮೇತದವಿದ್ಯಾಯಾಃ ಶ್ರುತ್ಯಾ ವ್ಯಾಖ್ಯಾಯತೇಽಖಿಲಮ್ ।।  ೪೧೮ ।।  </div>
				<div class="verse">ಕಣಭುಗ್ಜೈಮಿನೀಯೈರ್ಯ ಆತ್ಮಧರ್ಮಾ ಇತೀರಿತಾಃ ।। <br />ನಾಽಽತ್ಮನೋಽನಾತ್ಮನಸ್ತೇ ತು ಕಾಮ ಇತ್ಯಾದಿನೋದಿತಾಃ ।।  ೪೧೯ ।। </div>
				<div class="verse">ಯಾವತ್ಕಿಂಚಿಜ್ಜಗತ್ಯಸ್ಮಿನ್ನೂಪಂ ಮೇಯತ್ವಮಾಗತಮ್ ।। <br />ಸರ್ವಂ ತನ್ಮನ ಏವೇತಿ ಶ್ರುತ್ಯಾ ಸಾಕ್ಷಾತ್ಸ್ಫುಟೀಕೃತಮ್ ।।  ೪೨೦ ।।  </div>
				<div class="verse">ಪ್ರಕಾಶೋಽಪಿ ಚ ಯಃ ಕಶ್ಚಿದಭಿವ್ಯಞ್ಜಕ ಇಷ್ಯತೇ ।। <br />ಅಭಿವ್ಯಙ್ಗ್ಯಾಭಿಸಂಬನ್ಧಃ ಸ ಚ ವಾಗಿತ್ಯಥಾವದತ್ ।।  ೪೨೧ ।।  </div>
				<div class="verse">ಕ್ರಿಯಾತ್ಮಾಕಂ ಚ ಯತ್ಕಿಂಚಿನ್ಮಾನತೋ ಜಗತೀಕ್ಷ್ಯತೇ ।। <br />ತತ್ಸರ್ವಂ ಪ್ರಾಣ ಏವೇತಿ ಸಂಜಹಾರ ಶ್ರುತಿಃ ಸ್ವಯಮ್ ।।  ೪೨೨ ।।  </div>
				<div class="verse">ನಿಶ್ಚಿತಂ ಯಚ್ಚ ಸಂದಿಗ್ಧಂ ತಥಾಽವಿಜ್ಞಾತಮೇವ ಚ ।। <br />ವಾಙ್ಭನಃಪ್ರಾಣರೂಪಾಣಿ ತಾನಿ ಹೀತಿ ಶ್ರುತಿರ್ಜಗೌ ।।  ೪೨೩ ।।  </div>
				<div class="verse">ಯತೋಽವಿದ್ಯಾತ್ಮಕಾನ್ಯೇವ ರೂಪಾಣ್ಯೇತಾನ್ಯತೋ ದೃಶೇಃ ।। <br />ನಾಽಽತ್ಮನಃ ಸ್ಯುಃ ಸಮಸ್ತಾನಿ ಕಾರ್ಯಕಾರಣಬಾಹ್ಯತಃ ।।  ೪೨೪ ।। </div>
				<div class="verse">ತಥಾ ದಿಗ್ಭೇದಭಿನ್ನಾನಾಂ ನಾಮರೂಪಕ್ರಿಯಾತ್ಮನಾಮ್ ।। <br />ಉಕ್ತಂ ಹೃದಯ ಏವೇತಿ ನೀಡಂ ನಾಽಽತ್ಮಾ ಪರೋ ಮತಃ ।।  ೪೨೫ ।।  </div>
				<div class="verse">ಸಮಾನ ಉಪಸಂಹೃತ್ಯ ಜಗತ್ಕಾರಣರೂಪಕೇ ।। <br />ಕಾರಣಸ್ಯಾಪ್ಯಪಹ್ನುತ್ಯೈ ನೇತೀತ್ಯಾತ್ಮಾನಮಬ್ರವೀತ್ ।।  ೪೨೬ ।।  </div>
				<div class="verse">ಕಾರ್ಯಕಾರಣಯೋರೇವ ನಿಷೇಧಾನ್ನೇತಿವಾಕ್ಯತಃ ।। <br />ಆತ್ಮಾಶ್ರಯತ್ವಂ ಕಾಮಾನಾಂ ನಿಷ್ಪ್ರಮಾಣಕಮುಚ್ಯತೇ ।।  ೪೨೭ ।।  </div>
				<div class="verse">ಹೃದಯೋತ್ಪಾದ್ಯತಾ ನಾಪಿ ಕಾಮಾನಾಮಿಹ ಕೀರ್ತ್ಯತೇ ।। <br />ಹೃದಿ ಶ್ರಿತಾ ಇತಿ ಹ್ಯುಕ್ತೇರ್ನ ಶ್ರುತಾ ಕಾರಣಾತ್ಮತಾ ।।  ೪೨೮ ।।  </div>
				<div class="verse">ನೇತಿ ನೇತೀತಿ ಚೋಕ್ತೋಽರ್ಥೋ ಜನಕಂ ಪ್ರತಿ ಯಃ ಪುರಾ ।। <br />ಕಿಂಜ್ಯೋತಿರಿತ್ಯುಪಕ್ರಮ್ಯ ಸ ಏವಾರ್ಥಃ ಪ್ರಪಞ್ಜ್ಯತೇ ।।  ೪೨೯ ।।  </div>
				<div class="verse">ಕ್ರಿಯಾಕಾರಕಕರ್ಮಭ್ಯೋ ವ್ಯುತ್ಥಾಪ್ಯಾಽಽತ್ಮಾನಮೇಕಲಮ್ ।। <br />ಪುಮಾಸನಾದಿಲಿಙ್ಗೇನ ರವೀನ್ದೂದಾಹೃತೇಸ್ತಥಾ ।।  ೪೩೦ ।।  </div>
				<div class="verse">ವ್ಯತಿರಿಕ್ತಸ್ಯ ತಸ್ಯೈವಮುಕ್ತಾಧ್ಯಾತ್ಮಾದಿಭೇದತಃ ।। <br />ಸ್ವಯಂಜ್ಯೋತಿರ್ವಿಶುದ್ಧ್ಯರ್ಥಂ ಸ ವಾ ಇತ್ಯಾದಿಕಾ ಶ್ರುತಿಃ ।।  ೪೩೧ ।।  </div>
				<div class="verse">ಸ್ವತೋಽಸಂದೂಷಿತಃ ಪ್ರತ್ಯಙ್ಕಾಮಕರ್ಮಾದಿಭಿರ್ಮಲೈಃ ।। <br />ಅನನ್ವಾಗತವಚನಾತ್ತಥಾಽಸಙ್ಗಶ್ರುತೇರಪಿ ।।  ೪೩೨ ।।  </div>
				<div class="verse">ಆತ್ಮಶುದ್ಧೇರ್ವಿವಕ್ಷೇಹ ನ ತ್ವಶುದ್ಧೇಃ ಕಥಂಚನ ।।  ೪೩೩ ।।  <br />ವಿಶೇಷಣಸ್ಯ ಶ್ರವಣಾದ್ಧೃದೀತ್ಯಾತ್ಮನಿ ಚೇನ್ಮತಮ್ ।। <br />ಸವ್ಯೇೇನಾಕ್ಷ್ಣಾ ನ ಪಶ್ಯಾಮಿ ಯಥಾ ಸಾಮರ್ಥ್ಯತಸ್ತಥಾ ।।  ೪೩೪ ।।  </div>
				<div class="verse">ನೋಕ್ತೋತ್ತರತ್ವಾತ್ಸಾಧ್ವೇತದ್ಭವತೇಹಾಭಿಧೀಯತೇ ।। <br />ಪ್ರತಿಜ್ಞಾತಾರ್ಥಸಿದ್ಧ್ಯರ್ಥಹೇತ್ವರ್ಥಂ ತದ್ವಿಶೇಷಣಮ್ ।।  ೪೩೫ ।।  </div>
				<div class="verse">ಸರ್ವೇಷಾಮಪಿ ಕಾಮಾನಾಮಾಶ್ರಯೋ ಹೃದಯಂ ಯತಃ ।। <br />ತದ್ಧೇತ್ವತಿಕ್ರಮಾದಾತ್ಮಾ ಸರ್ವಶೋಕಾತಿಗಸ್ತತಃ ।।  ೪೩೬ ।।  </div>
				<div class="verse">ಅನಾಶ್ರಿತವಿಭಾಗಾರ್ಥಮಥವಾಽಸ್ತು ವಿಶೇಷಣಮ್ ।। <br />ತೇಷು ಯತ್ನವಿಧೇಯತ್ವಾತ್ಸಫಲಂ ಸ್ಯಾದ್ವಿಶೇಷಣಮ್ ।।  ೪೩೭ ।।  </div>
				<div class="verse">ನಾಽಽಶ್ರಯಾಪೇಕ್ಷಯೈತತ್ಸ್ಯಾದ್ಧೃದೀತೀಹ ವಿಶೇಷಣಮ್ ।।  ೪೩೮ ।।  <br />ನ ಹಿ ಹೃದ್ವ್ಯತಿರೇಕೇಣ ಕಾಮಾನಾಮಾಶ್ರಯಾನ್ತರಮ್ ।। <br />ಶ್ರುತೋ ಸ್ಮೃತೌ ವಾ ನ್ಯಾಯಾದ್ವಾ ದೃಶ್ಯತೇಽಪಿ ಪ್ರಮಾನ್ತರಾತ್ ।।  ೪೩೯ ।।  </div>
				<div class="verse">ಪ್ರವೃತ್ತಿಃ ಕಾಮಶಬ್ದಸ್ಯ ಭೂಯಃಸ್ವರ್ಥೇಷು ದೃಶ್ಯತೇ ।। <br />ಕರ್ಮಾದಿಷು ಜಗತ್ಯಸ್ಮಿಂ ಸ್ತಾನಪೇಕ್ಷ್ಯಾತ ಉಚ್ಯತೇ ।। <br />ಹೃದಿ ಶ್ರಿತಾ ಇತಿ ವಚೋ ನಾಽಽಶ್ರಯಾನ್ತರವೀಕ್ಷಯಾ ।।  ೪೪೦ ।।  </div>
				<div class="verse">ಅತಿಚ್ಛನ್ದಾ ಇತಿ ವಚಃ ಕಾಮಾಧಾರತ್ವ ಆತ್ಮನಃ ।। <br />ವಿರುಧ್ಯತೇ ಪ್ರಮಾಣಂ ಸನ್ನ ಚಾನ್ಯಾರ್ಥತ್ವಮಿಷ್ಯತೇ ।।  ೪೪೧ ।।  </div>
				<div class="verse">ಆತ್ಮನಃ ಕಾಮನೀಡತ್ವೇ ನ ಚ ಮಾನಾನ್ತರಂ ಕಚಿತ್ ।।  <br />ಸರ್ವಕಾಮಾದಿವತನಂ ಪ್ರಮಾಣಮಿತಿ ಚೇನ್ಮತಮ್ ।।  ೪೪೨ ।।  </div>
				<div class="verse">ತನ್ನಾತಿಚ್ಛನ್ದವಚಸಾ ವಿರೋಧಾನ್ನಾಸ್ಯ ಮಾನತಾ ।।  ೪೪೩ ।।  <br />ವಸ್ತುನೋಽಪ್ಯನೃತನ್ತ್ರತ್ವಾತ್ಷೋಡಶಿಗ್ರಹಣಾದಿವತ್ ।। <br />ವಿಕಲ್ಪೋಽಪ್ಯತ್ರ ನೈವಾಸ್ತಿ ನ ಹಿ ವಸ್ತು ವಿಕಲ್ಪತೇ ।।  ೪೪೪ ।। </div>
				<div class="verse">ಸರ್ವಂ ಹಿ ಖಲ್ವಿದಂ ಬ್ರಹ್ಮೇತ್ಯೇವಂ ತತ್ರಾಪಿ ಚ ಶ್ರುತಿಃ ।। <br />ಪ್ರತಿಜ್ಞಾಯಾಽಽಹ ಯುಕ್ತಿಂ ಚ ತಜ್ಜಲಾನಿತಿ ಸಾದರಾತ್ ।।  ೪೪೫ ।।  </div>
				<div class="verse">ಅಕ್ರಿಯಾಕಾರಕಫಲಂ ಯತೋ ಬ್ರಹ್ಮಾದ್ವಯಂ ತತಃ ।। <br />ತ್ಯಕ್ತಾಶೇಷಕ್ರಿಯೈಸ್ತಸ್ಮಾತ್ತದುಪಾಸ್ಯಂ ಸದಾಽಽತ್ಮನಾ ।।  ೪೪೬ ।।  </div>
				<div class="verse">ಇತ್ಯೇತಜ್ಜಗತೋ ವೃತ್ತಂ ಬ್ರಹ್ಮೈವಾಕಾರ್ಯಕಾರಣಮ್ ।। <br />ಅವ್ಯಾವೃತ್ತಾನನುಗತಂ ಪ್ರತ್ಯಙ್ಭಾತ್ರಸತತ್ತ್ವಕಮ್ ।।  ೪೪೭ ।।  </div>
				<div class="verse">ಉಕ್ತ್ವೈವಂ ವಸ್ತುನೋ ವೃತ್ತಂ ತದ್ಯಾಥಾತ್ಮ್ಯಾಪ್ರಬೋಧಜಮ್ ।। <br />ಕರ್ತ್ರಾದಿಕಾರಕಾಪೇಕ್ಷಂ ಕ್ರಿಯಾವೃತ್ತಮಭಾಷತ ।।  ೪೪೮ ।।  </div>
				<div class="verse">ಬ್ರಹ್ಮಾತ್ಮಾನಮುಪಾಸೀತ ಬ್ರಹ್ಮತತ್ತ್ವಾವಿಚಕ್ಷುಣಃ ।।  <br />ಕುರ್ವೀತ ಸ ಕ್ರತುಂ ಕರ್ತಾ ಹ್ಯಕಾರ್ಯತ್ವೇಽಪಿ ವಸ್ತುನಃ ।।  ೪೪೯ ।।  </div>
				<div class="verse">ಮನೋಮಯಾದಿವಿಷಯಃ ಕ್ರತುಃ ಪುಂಸೋ ವಿಧೀಯತೇ ।। <br />ಸ ಹಿ ತಸ್ಮಿನ್ಯತಃ ಶಕ್ತೋ ಲೋಕಾಗ್ನ್ಯಾದಿವಿಧೌ ಯಥಾ ।।  ೪೫೦ ।। </div>
				<div class="verse">ಅತಃ ಕರ್ತ್ರಾದಿತನ್ತ್ರತ್ವಾತ್ಸರ್ವಕಾಮಾದಿವಸ್ತುನಃ ।। <br />ಅತಿಚ್ಛನ್ದೋಕ್ತಿಬಾಧಃ ಸ್ಯಾದ್ವಸ್ತುತನ್ತ್ರತ್ವಹೇತುತಃ ।।  ೪೫೧ ।।  </div>
				<div class="verse">ವಿಕಲ್ಪೋಽತ್ರ ನ ಯುಕ್ತಃ ಸ್ಯಾದೇವಮುಕ್ತೇನ ವರ್ತ್ಮನಾ ।। ೪೫೨ ।। <br />ಅಸತ್ಯಕಾಮನುುತ್ತ್ಯರ್ಥಾ ಕಾಮೋಕ್ತಿರ್ಯಾಽಪಿ ಚಾಷ್ಟಮೀ ।। <br />ಸತ್ಯಾಸ್ತ ಇಮ ಇತ್ಯಾದಿ ಸ್ತುತಿರ್ವಾ ಸ್ಯಾದ್ವಿಧಿತ್ಸಿತೇ ।।  ೪೫೩ ।।  </div>
				<div class="verse">ಸನ್ತ್ಯಾತ್ಮನಿ ನ ಚೇತ್ಕಾಮಾಸ್ತದೇವಂ ಫಲವದ್ವಚಃ ।। <br />ಅತಿಚ್ಛನ್ದಾ ಇತಿ ಶುಭಂ ಕಾಮಶೋಕನಿಷೇಧಕೃತ್ ।।  ೪೫೪ ।।  </div>
				<div class="verse">ನಿಷಿಧ್ಯನ್ತೇ ನ ಚೇತ್ಕಾಮಾ ಯಥೋಕ್ತಾಃ ಪ್ರತ್ಯಗಾತ್ಮನಿ ।। <br />ಅಥ ಕಾಮಮಯತ್ವೇಽಸ್ಯ ಸಂಸಾರೋಽಪಿ ನ ವಾರ್ಯತೇ ।।  ೪೫೫ ।।  </div>
				<div class="verse">ಮತಂ ನಾಲಂ ಪ್ರರೋಹಾಯ ಯೇ ಕಾಮಾಃ ಪ್ರತ್ಯಗಾತ್ಮನಿ ।। <br />ಕಿಮರ್ಥಾ ತರ್ಹಿ ತತ್ರೈಷಾಂ ಕಲ್ಪ್ಯತೇ ಭವತಾ ಸ್ಥಿತಿಃ ।।  ೪೫೬ ।।  </div>
				<div class="verse">ನ ಕಶ್ಚಿದುಪಯೋಗೋಽತ್ರ ಕಾಮಾನಾಂ ವಿದ್ಯತೇ ಸ್ಥಿತೌ ।। <br />ಅಜಾಗಲಸ್ತನಸ್ಯೇವ ಪ್ರಮಾಣಾದ್ವನ್ಧಮೋಕ್ಷಯೋಃ ।।  ೪೫೭ ।।  </div>
				<div class="verse">ಪ್ರಮಾಣಲಬ್ಧಸದ್ಭಾವೋ ನಿಷ್ಫಲೋಽಪಿ ನ ವಾರ್ಯತೇ ।। <br />ಪ್ರತೀಚಿ ಕಾಮಸಂಬನ್ಧೋ ನ ತಥೇತಿ ನಿಷಿಧ್ಯತೇ ।।  ೪೫೮ ।।  </div>
				<div class="verse">ಕಾಮಾದೀನಾಮನರ್ಥಾನಾಂ ಪ್ರತೀಚಿ ಶತಶಃ ಶ್ರುತೌ ।। <br />ನಿಷೇಧಕಾನಿ ವಾಕ್ಯಾನಿ ಸನ್ತ್ಯಪಿ ಸ್ಮೃತಿಶಾಸನೇ ।।  ೪೫೯ ।।  </div>
				<div class="verse">ಕಾಮಕ್ಲೃಪ್ತಿರತೋ ನೇಹ ಪ್ರತ್ಯಗಾತ್ಮನಿ ಯುಜ್ಯತೇ ।। <br />ಪ್ರಮಾಣಾಸಂಭವಾತ್ತಸ್ಮಾತ್ಸಾ ನ ಕಲ್ಪ್ಯಾ ವಿಪಶ್ಚಿತಾ ।।  ೪೬೦ ।।  </div>
				<div class="verse">ಪ್ರಮಾಣವನ್ತ್ಯದೃಷ್ಟಾನಿ ಕಲ್ಪ್ಯಾನಿ ಸುಬಹೂನ್ಯಪಿ ।। <br />ಅದೃಷ್ಟಶತಭಾಗೋಽಪಿ ನ ಕಲ್ಪ್ಯೋ ನಿಷ್ಪ್ರಮಾಣಕಃ ।।  ೪೬೧ ।।  </div>
				<div class="verse">ನ ಚಾಽಽತ್ಮಕಾಮ ಇತ್ಯತ್ರ ಕಾಮಾಧಾರತ್ವ ಆತ್ಮನಃ ।। <br />ಮಾನಾನ್ತರಪ್ರಸಿದ್ಧತ್ವಾತ್ಪ್ರಾಮಾಣ್ಯಂ ಲಭ್ಯತೇ ಶ್ರುತೇಃ ।।  ೪೬೨ ।।  </div>
				<div class="verse">ನ ಚೋಪಾಸ್ಯೋಽಯಮಪ್ಯರ್ಥಃ ಸರ್ವಕಾಮಾದಿವಚ್ಛ್ರುತೇಃ ।। <br />ಐಕಾತ್ಮ್ಯವಸ್ತುಯಾಥಾತ್ಮ್ಯಪ್ರಕಾಶನಪರತ್ವತಃ ।।  ೪೬೩ ।।  </div>
				<div class="verse">ಕಣಭುಙ್ನ್ಯಾಯಸಿದ್ಧಾ ಚೇತ್ಕಾಮಾದ್ಯಾಶ್ರಯತಾಽಽತ್ಮನಃ ।। <br />ಶ್ರುತೇಸ್ತದನಪೇಕ್ಷತ್ವಾನ್ನಾಪೇಕ್ಷ್ಯಂ ಕಣಭುಙ್ಭತಮ್ ।।  ೪೬೪ ।।  </div>
				<div class="verse">ತನ್ನಿಷೇಧಶ್ರುತೇಶ್ಚಾಪಿ ನಾಪೇಕ್ಷ್ಯಂ ತದ್ವಿರೋಧತಃ ।। <br />ಸೌಗತಾದ್ಯುಕ್ತಿವತ್ತಸ್ಮಾನ್ನ ಕಾಮಾಶ್ರಯತಾಽಽತ್ಮನಃ ।।  ೪೬೫ ।।  </div>
				<div class="verse">ನ ಚ ಕಾಮಾಶ್ರಯತ್ವೇಽನ್ಯತ್ಪ್ರಮಾಣಂ ಕಿಂಚಿದೀಕ್ಷ್ಯತೇ ।। <br />ಮಾನಮೇಯಾತಿವರ್ತಿತ್ವಾತ್ಸ್ವತಃ ಸಿದ್ಧೇಶ್ಚ ವಸ್ತುನಃ ।।  ೪೬೬ ।।  </div>
				<div class="verse">ಮಾತೃಮಾನಪ್ರಮೇಯಾರ್ಥಾಂಶ್ಚಾಽಽಗಮಾಪಾಯಿನಃ ಸದಾ ।। <br />ವೀಕ್ಷತೇ ಯೋಽವಿಲುಪ್ತಾಕ್ಷಃ ಸ ಆತ್ಮಾಽನನ್ಯಮಾನಗಃ ।।  ೪೬೭ ।।  </div>
				<div class="verse">ಯಃ ಸ್ವತೋ ನಾಽಽಗಮಾಪಾಯೀ ತದ್ವಿರುದ್ಧೇಷು ಸರ್ವದಾ ।। <br />ತತ್ರೈವಾಽಽತ್ಮೇತಿ ಧೀರೇಷಾ ನಾಽಽಗಮಾಪಾಯುವಸ್ತುಷು ।।  ೪೬೮ ।।  </div>
				<div class="verse">ಕಾಮಿನಂ ದುಃಖಿನಂ ಮೂಢಂ ಯೋಽವಿಲುಪ್ತಾಕ್ಷ ಈಕ್ಷತೇ ।। <br />ನಾಸೌ ಕಾಮೋಽಥವಾ ಕಾಮೀ ತತ್ಸಂಬನ್ಧೋಽಥವಾ ಸ್ವಯಮ್ ।।  ೪೬೯ ।।  </div>
				<div class="verse">ಏವಂ ದುಃಖಾದಿಷು ಜ್ಞೇಯಮುಕ್ತಂ ಪ್ರತ್ಯಕ್ಷಸಂಶ್ರಯಾಮ್ ।। <br />ಇಚ್ಛಾದೇಶ್ಚಿತ್ತಧರ್ಮತ್ವಾತ್ಕರ್ಮಸ್ಥತ್ವಂಂ ಸುನಿಶ್ಚಿತಮ್ ।।  ೪೭೦ ।।  </div>
				<div class="verse">ಇಚ್ಛಾದಿಧರ್ಮವತ್ಸಾಕ್ಷಾದ್ಯಃ ಸದಾ ವೀಕ್ಷತೇ ಮನಃ ।। <br />ತಸ್ಯೇಚ್ಛಾದ್ಯಭಿಸಂಬನ್ಧಃ ಕೇನ ಮಾನೇನ ಗಮ್ಯತೇ ।।  ೪೭೧ ।।  </div>
				<div class="verse">ಪ್ರತ್ಯಗ್ವಸ್ತು ಪರಾಗ್ಬುದ್ಧಿಗಮ್ಯೈರಿಚ್ಛಾದಿಭಿಃ ಕಥಮ್ ।। <br />ವಿರುದ್ಧತ್ವಾದ್ವಿಶೇಷ್ಯಂ ಸ್ಯಾತ್ತಮಸಾ ದಿನಕೃದ್ಯಥಾ ।।  ೪೭೨ ।।  </div>
				<div class="verse">ಏಕಬುದ್ಧ್ಯಧಿಗಮ್ಯತ್ವಂ ವಿಶೇಷಣವಿಶೇಷ್ಯಯೋಃ ।। <br />ನೀಲೋತ್ಪಲಾದಿವದೃಷ್ಟಂ ನ ತದ್ದೃಷ್ಟಂ ವಿರುದ್ಧಯೋಃ ।।  ೪೭೩ ।।  </div>
				<div class="verse">ನಾಪಿ ಚಾಽಽತ್ಮಾತಿರೇಕೇಣ ಗ್ರಾಹಕೋಽನ್ಯೋಽವಸೀಯತೇ ।। <br />ಗ್ರಾಹಕಸ್ಥಶ್ಚ ಕಾಮಾದಿಃ ಸ ಕಥಂ ಗ್ರಾಹ್ಯತಾಂ ವ್ರಜೇತ್ ।।  ೪೭೪ ।।  </div>
				<div class="verse">ಚಕ್ಷುರ್ದೃಷ್ಟೇರ್ನ ಚಕ್ಷುಸ್ಥಂ ಕೃಷ್ಣತ್ವಾದ್ಯೇತಿ ದೃಶ್ಯತಾಮ್ ।। <br />ಪ್ರಮಾತೃಸ್ಥಂ ನ ಕಾಮಾದಿ ತದ್ವದೇಯಾತ್ಪ್ರಮೇಯತಾಮ್ ।।  ೪೭೫ ।।  </div>
				<div class="verse">ಆತ್ಮಾತ್ವಾವಗಮಾದ್ವಾಽಪಿ ಜಡಸ್ಯೈವೇಹ ವಸ್ತುನಃ ।।  <br />ಕಾಮಕಾಮ್ಯಾದಿ ತಸ್ಯಾಸ್ತು ದೃಷ್ಟಿಮಾತ್ರಾತ್ಮನೋ ನ ತು ।।  ೪೭೬ ।।  </div>
				<div class="verse">ಅಚೇತನೈಕನೀಡತ್ವಂ ಮಯಾಽಪೀಹ ಪ್ರಸಾಧ್ಯತೇ ।।  ೪೭೭ ।।  <br />ಸ್ವೇನ ಭಾಸೇತಿ ಚ ಸ್ವಪ್ನೇ ಸರ್ವಕಾಮಾದಿವರ್ಜಿತಮ್ ।। <br />ಸ್ವೇನೈವ ಜ್ಯೋತಿಷೇತ್ಯುಕ್ತಂ ಸ್ವಯಂಜ್ಯೋತಿಷ್ಟ್ವಸಿದ್ಧಯೇ ।।  ೪೭೮ ।।  </div>
				<div class="verse">ಸ್ವಯಂಜ್ಯೋತಿಷ್ಟ್ವಸಿದ್ಧಿಶ್ಚ ಶ್ರುತಿನ್ಯಾಯಪುರಃಸರಾ ।। <br />ಕಾಮಾದ್ಯಾಶ್ರಯತೋಕ್ತ್ಯಾಽರ್ಥಾತ್ಸಾ ತ್ವಯಾ ಬಾಧಿತಾ ಭವೇತ್ ।।  ೪೭೯ ।।  </div>
				<div class="verse">ತಥೈವಾಽಽತ್ಮನಿ ದೃಷ್ಟೇ ಚ ಸರ್ವಂ ದೃಷ್ಟಂ ಭವೇದಿತಿ ।। <br />ಕಾಮಾದೇರಾತ್ಮನೋಽನ್ಯತ್ವೇ ತಚ್ಚಾಪಿ ಸ್ಯಾತ್ಪ್ರಬಾಧಿತಮ್ ।।  ೪೮೦ ।।  </div>
				<div class="verse">ಸರ್ವವೇದಾನ್ತಬಾಧಶ್ಚ ಕಾಮಾದ್ಯಾಶ್ರಯತಾ ಯದಿ ।।  <br />ಅತ್ಮನೋಽಭ್ಯುಪಗಮ್ಯೇತ ತೇಷಾಂ ತತ್ಪ್ರತಿಷೇಧತಃ ।।  ೪೮೧ ।।  </div>
				<div class="verse">ಐಕಾತ್ಮ್ಯಸ್ಯಾಽಽಗಮಾರ್ಥತ್ವಾಚ್ಛ್ರುತೇಶ್ಚಾನ್ಯಾನಪೇಕ್ಷತಃ ।। <br />ಯತೋಽತಸ್ತಾರ್ಕಿಕೋಕ್ತೀಸ್ತಾ ನೈವಾಪೇಕ್ಷಾಮಹೇ ವಯಮ್ ।।  ೪೮೨ ।।  </div>
				<div class="verse">ಹೃದ್ಯಾಶ್ರಿತತ್ವಂ ಕಾಮಾನಾಂ ನನ್ವತ್ರೋಕ್ತಂ ವಿಶೇಷಣಮ್ ।। <br />ಸಂಭವೇ ವ್ಯಭಿಚಾರೇ ಚ ತಚ್ಚ ಸ್ಯಾತ್ಕಲವತ್ಸತಿ ।।  ೪೮೩ ।।  </div>
				<div class="verse">ಹೃದ್ಯನಾಶ್ರಿತಕಾಮಾನಾಂ ಸಂಭವಾದಿಷ್ಟಮೇವ ತತ್ ।। <br />ಆತ್ಮಾಶ್ರಯಾತಿರೇಕೇಣ ತಚ್ಚಾವೋ ಚಂ ಪುರಾಽಪ್ಯಹಮ್ ।।  ೪೮೪ ।।  </div>
				<div class="verse">ಮೂರ್ತಂ ಮರ್ತ್ಯಂ ಸ್ಥಿತಂ ಸಚ್ಚ ಪೃಥಿವ್ಯಪ್ತೇಜಸಾಮಿದಮ್ ।। <br />ನ ವಿಶೇಷಣಮಿತ್ಯಸ್ಮಾದಮೂರ್ತತ್ವಾದಿಕಲ್ಪನಮ್ ।।  ೪೮೫ ।।  </div>
				<div class="verse">ಚಲನಾತ್ಮಾ ಮರುನ್ನಿತ್ಯಂ ದಾಹಕೋಽಗ್ನಿರಿತೀರಿತೇ ।। <br />ವಿಶೇಷಣಶ್ರವಾತ್ಕ್ಲೃಪ್ತಿರ್ನೈತಯೋಸ್ತದ್ವಿರುದ್ಧಯೋಃ ।।  ೪೮೬ ।।  </div>
				<div class="verse">ವಾಸ್ಯೇಽರ್ಥೇ ವಾಸನಾಃ ಸರ್ವಾಃ ಸಜಾತೀಯೇ ಚ ತಾ ಯತಃ ।। <br />ನಿಃಸಙ್ಗೇ ಭಿನ್ನಜಾತೀಯೇ ತಾಃ ಕುತಃ ಪ್ರತ್ಯಗಾತ್ಮನಿ ।।  ೪೮೭ ।।  </div>
				<div class="verse">ಪ್ರತ್ಯಗಾತ್ಮಾತಿರೇಕೇಣ ಪ್ರಾಜ್ಞೋಽನ್ಯಶ್ಚೇದ್ವಿವಕ್ಷ್ಯತೇ ।। <br />ನೇತಿ ನೇತೀತಿ ತಸ್ಯೋಕ್ತಾನ್ನಿಷೇಧಾನ್ನೇಹ ಸಂಭವಃ ।।  ೪೮೮ ।।  </div>
				<div class="verse">ನಿಃಶೇಷಕಾಮಕರ್ಮಾದೇರ್ವ್ಯುತ್ಥಾಪ್ಯಾಽಽತ್ಮಾನಮಬ್ರವೀತ್ ।। <br />ತದ್ವಾ ಅಸ್ಯೈತದಿತ್ಯುಕ್ತ್ಯಾ ನಾತಃ ಕಾಮಾದಯೋಽತ್ರ ತೇ ।।  ೪೮೯ ।।  </div>
				<div class="verse">ತದ್ವಾ ಅಸ್ಯೈತದಿತ್ಯಾದೇಃ ಪ್ರಾಜ್ಞಸ್ಯಾಽಽನ್ತರರೂಪತಃ ।। <br />ವಾಸನಾಕಾಮಕರ್ಮಾದೇಃ ಕುತೋಽಸ್ಯಾಽಽನ್ತರರೂಪತಾ ।।  ೪೯೦ ।।  </div>
				<div class="verse">ಪೀತರಕ್ತಾದಿಭೀ ರೂಪೈಃ ಕರ್ಮಕಾರ್ಯೈಃ ಪ್ರಯುಜ್ಯತೇ ।। <br />ನಿರ್ದೇಷ್ಟುಂ ಶಕ್ಯತೇ ತಸ್ಮಾದನಿರ್ದೇಶ್ಯೋಽಪಿ ಸನ್ನಸೌ ।।  ೪೯೧ ।।  </div>
				<div class="verse">ಭಾವನೈವ ವಿಜೃಮ್ಭನ್ತೀ ಸ್ಥೂಲತ್ವಮುಪಗಚ್ಛತಿ ।। <br />ಅವ್ಯಾಕೃತಾದಿಭಾವೇನ ಖವಾಯ್ವಾದಿತ್ಯಸಂಜ್ಞಿತಮ್ ।।  ೪೯೨ ।।  </div>
				<div class="verse">ಮೂರ್ತಾಮೂರ್ತಾದಿಭಾವಾಚ್ಚ ಕ್ಷೀಯಮಾಣಾ ಹಿ ಸೈವ ತು ।। <br />ನಿರ್ಗುಣಂ ಸನ್ತಮಾತ್ಮಾನಂ ರಞ್ಜಯಿತ್ವಾಽವತಿಷ್ಠತೇ ।।  ೪೯೩ ।।  </div>
				<div class="verse">ಭಾವನಾ ಬಹುರೂಪಾಽಸೌ ಬಹುರೂಪತ್ವಮಾತ್ಮನಃ ।। <br />ಕರೋತ್ಯನಾಮರೂಪಸ್ಯ ಮಣೇರಾಸ್ತರಣಂ ಯಥಾ ।।  ೪೯೪ ।।  </div>
				<div class="verse">ಇತ್ಯಾದಿ ಭವತೈವೋಕ್ತಂ ವಾಸನೋಕ್ತಿಪ್ರಸಙ್ಗತಃ ।।  <br />ಇಹೋಕ್ತೇಸ್ತದ್ವಿರುದ್ಧತ್ವಾತ್ಪರಸ್ಪರವಿರುದ್ಧತಾ ।।  ೪೯೫ ।।  </div>
				<div class="verse">ಕರ್ಮರಾಶಿಗಿರಾಽಽತ್ಮಾಽಪಿ ಯದಿ ತತ್ರ ವಿವಕ್ಷಿತಃ ।। <br />ನಿಷೇಧಾತ್ತಸ್ಯ ನೇತೀತಿ ಶೂನ್ಯತೈವ ಪ್ರಸಜ್ಯತೇ ।।  ೪೯೬ ।।  </div>
				<div class="verse">ಪರಮಾರ್ಥಾತ್ಮನೋಽಥಾನ್ಯಃ ಕಶ್ಚಿದಾತ್ಮೇತಿ ಭಣ್ಯತೇ ।। <br />ಅಸ್ತು ಕಾಮಂ ಸ ಕಾಮಾದೇರಾಶ್ರಯೋ ನ ನಿವಾರ್ಯತೇ ।।  ೪೯೭ ।।  </div>
				<div class="verse">ಶಕ್ತ್ಯಾತ್ಮನಾಽಪ್ಯವಸ್ಥಾನಂ ಕಾರಣಾತ್ಮನಿ ಯುಜ್ಯತೇ ।। <br />ತಸ್ಯ ಶಕ್ತ್ಯಭಿಸಂಬನ್ಧಾನ್ನ ತ್ವಕಾರಣ ಆತ್ಮನಿ ।।  ೪೯೮ ।।  </div>
				<div class="verse">ನ ಚ ಕಾರಣಮಾತ್ರತ್ವಂ ರೂಪಮಿಷ್ಟಂ ಪರಾತ್ಮನಃ ।। <br />ಅನಿರ್ಮೋಕ್ಷಪ್ರಸಕ್ತಿತ್ವಾಚ್ಛ್ರುತ್ಯನಾರಮ್ಭಸಕ್ತಿತಃ ।।  ೪೯೯ ।।  </div>
				<div class="verse">ಸ್ಥೂಲಾದೀನಾಂ ಚ ಸರ್ವೇಷಾಂ ಪ್ರತೀಚಿ ಪ್ರತಿಷೇಧತಃ ।। <br />ವಿಶೇಷಣಾನಾಂ ಸಂಬನ್ಧೋ ನಾತಃ ಸ್ಯಾತ್ಪ್ರತ್ಯಗಾತ್ಮನಃ ।।  ೫೦೦ ।।  </div>
				<div class="verse">ಆತ್ಮಾಶ್ರಯತ್ವಂ ಕಾಮಾನಾಂ ನ ಯುಕ್ತ್ಯಾ ನಾಪಿ ಶಾಸ್ರತಃ ।। <br />ಅಪವ್ಯಾಖ್ಯಾನತಸ್ತೇಷಾಂ ಕಾಮಾ ಆತ್ಮಾಶ್ರಯಾ ಇತಿ ।।  ೫೦೧ ।।  </div>
				<div class="verse">ಏವಂ ಸಮವನೀತೇಷು ಪ್ರಾಣೇಷ್ವಾತ್ಮನಿ ತದ್ವಿದಃ ।।  <br />ಪೂರ್ವವದ್ದೇಹಸಂಬನ್ಧಃ ಕಿಮಿವೇಹ ನ ಜಾಯತೇ ।।  ೫೦೨ ।।  </div>
				<div class="verse">ಸರ್ಪನಿರ್ಮೋಕವತ್ಕೃತ್ಸ್ನಮಾತ್ಮಾವಿದ್ಯೈಕಹೇತುಜಮ್ ।। <br />ಯಥಾವಸ್ತುಧಿಯಾ ಹಿತ್ವಾ ನಿರ್ಮಮೋ ನಿರಹಂಕೃತಃ ।।  ೫೦೩ ।।  </div>
				<div class="verse">ವರ್ತಮಾನೋಽಪಿ ದೇಹಾದೌ ಲೋಕದೃಷ್ಟಿವ್ಯಪೇಕ್ಷಯಾ ।।  <br />ನಾಽಽತ್ಮಾಽಽತ್ಮೀಯತ್ವಬುದ್ಧ್ಯಾಽಸೌ ದೇಹಾದೀನ್ಸಮುದೀಕ್ಷತೇ ।।  ೫೦೪ ।। </div>
				<div class="verse">ಷಷ್ಠ್ಯರ್ಥಹೇತುವಿಧ್ವಂಸಾದ್ಯಥಾವಸ್ತ್ವವಬೋಧತಃ ।। <br />ಅವ್ಯಾವೃತ್ತಾನನುಗತಂ ಪೂರ್ಣಂ ವಸ್ತ್ವವತಿಷ್ಠತೇ ।।  ೫೦೫ ।।  </div>
				<div class="verse">ಅಹಿನಿರ್ಲ್ವಯನೀವಾಚಾ ಸರ್ಪನಿರ್ಮೋಕ ಉಚ್ಯತೇ ।। <br />ಮೃತಾ ಸತ್ಯಹಿನಾ ನ್ಯಸ್ತಾ ವಲ್ಮೀಕಾನ್ತರ್ಬಿಲಾಶ್ರಯೇ ।।  ೫೦೬ ।।  </div>
				<div class="verse">ಅಹಿದೇಹವಿಯೋಗೋಽತ್ರ ಮೃತಶಬ್ದೇನ ಭಣ್ಯತೇ ।। <br />ವಲ್ಮೀಕಾಶ್ರಯಣಂ ತಸ್ಯಾಃ ಪ್ರತ್ಯಸ್ತೇತ್ಯಭಿಧೀಯತೇ ।।  ೫೦೭ ।।  </div>
				<div class="verse">ಅಹಿನಿರ್ಮೋಕವಿಷಯೋ ವ್ಯಾಪಾರಸ್ತಾವದೀರಿತಃ ।। <br />ನಿರ್ಮಮಾಹಂಕೃತಿತ್ವಂ ತು ಸರ್ಪದೃಷ್ಟಾನ್ತಸಂಶ್ರಯಮ್ ।।  ೫೦೮ ।।  </div>
				<div class="verse">ಬಿಲೇ ತ್ಯೇಕ್ತೇಽಹಿನಾ ಯದ್ವತ್ಸ್ವನಿರ್ಮೋಕೇ ನ ಪೂರ್ವವತ್ ।। <br />ನಿರ್ಗಚ್ಛನ್ಪ್ರವಿಶನ್ಸರ್ಪೋ ನಿರ್ಮೋಕಮನುರುಧ್ಯತೇ ।।  ೫೦೯ ।।  </div>
				<div class="verse">ನಾಹಂ ಮಮೇತಿ ವಾ ಬುದ್ಧಿಸ್ತತ್ರಾಹೇರುಪಜಾಯತೇ ।। <br />ತತ್ರೈವ ವರ್ತಮಾನಸ್ಯ ಯಥೈವಂ ಪ್ರತ್ಯಗಾತ್ಮನಃ ।।  ೫೧೦ ।।  </div>
				<div class="verse">ಸಂಬನ್ಧಹೇತೋರುಚ್ಛಿತ್ತೇರಾತ್ಮಸಂಬನ್ಧವರ್ಜಿತಮ್ ।। <br />ಶೇತೇ ಶರೀರಂ ಸೂಕ್ಷ್ಮಂ ಚ ಸ್ಥೂಲಂ ಚೈಕಾತ್ಮ್ಯಧೀಹ್ನುತಮ್ ।।  ೫೧೧ ।।  </div>
				<div class="verse">ಅಹಿನಿರ್ಮೋಕದೃಷ್ಟಾನ್ತದಾರ್ಷ್ಟಾನ್ತಿಕಮಿತೀರಿತಮ್ ।।  <br />ದಾರ್ಷ್ಟಾನ್ತಿಕೋಽರ್ಥಃ ಸರ್ಪಸ್ಯ ದೃಷ್ಟಾನ್ತಸ್ಯಾಥ ಉಚ್ಯತೇ ।।  ೫೧೨ ।।  </div>
				<div class="verse">ಅಹಿನಿರ್ಮೋಕಯೋರತ್ರ ಸಂಗತಿಃ ಪೂರ್ವವನ್ಮಿಥಃ ।। <br />ನಿಷಿಧ್ಯತೇ ಪ್ರಯತ್ನೇನ ಸ್ಥಿತಿರ್ನಾತ್ರ ವಿವಕ್ಷಿತಾ ।।  ೫೧೩ ।।  </div>
				<div class="verse">ಪ್ರಧಾನವಾದಃ ಪ್ರಾಪ್ನೋತಿ ಯದಿ ದೇಹಾತ್ಮನೋಃ ಪೃಥಕ್ ।। <br />ವಿವಕ್ಷ್ಯತೇ ಸ್ಥಿತಿರಿಹ ನ್ಯಷೇಧಿ ಬಹುಶಃ ಸ ಚ ।।  ೫೧೪ ।।  </div>
				<div class="verse">ಹೇತ್ವರ್ಥೇ ತ್ವಥಶಬ್ದೋಽಯಂ ಹೇತೂಕ್ತೇಃ ಪ್ರಕೃತತ್ವತಃ ।। <br />ಸಕಾರಣಸ್ಯ ದೇಹಸ್ಯ ತ್ಯಾಗೋ ಹೇತುರ್ವಿವಕ್ಷಿತಃ ।।  ೫೧೫ ।।  </div>
				<div class="verse">ಸ್ರಗಜ್ಞಾನಮನಾದಾಯ ನಾಹಿಯೋಗಃ ಸ್ರಜೋ ಯಥಾ ।। <br />ಪ್ರತೀಚೋ ದೇಹಸಂಬನ್ಧೋ ನಾಽಽತ್ಮಾಜ್ಞಾನಾದೃತೇ ತಥಾ ।।  ೫೧೬ ।।  </div>
				<div class="verse">ಪ್ರತ್ಯಗ್ಜ್ಞಾನಶಿಖಿಧ್ವಸ್ತೇ ಮಿಥ್ಯಾಜ್ಞಾನೇ ಸಹೇತುಕೇ ।। <br />ನೇತಿನೇತಿಸ್ವರೂಪತ್ವಾದಶರೀರೋ ಭವೇತ್ತತಃ ।।  ೫೧೭ ।।  </div>
				<div class="verse">ಸ್ವತೋಽದಿಗ್ದೇಶಕಾಲಾದೇಃ ಪ್ರತ್ಯಕ್ಚಿನ್ಮಾತ್ರವಸ್ತುನಃ ।। <br />ದೇಶಾದಿಮಚ್ಛರೀರೇಪ್ಮ ನ ಸಂಬನ್ಧಸ್ತಮೋ ವಿನಾ ।।  ೫೧೮ ।।  </div>
				<div class="verse">ಕಲ್ಪಿತೇನಾಭಿಸಂಬನ್ಧೋ ನ ಹ್ಯಕಲ್ಪಿತವಸ್ತುನಃ ।। <br />ಅಜ್ಞಾನಕಾಲೇಽಪ್ಯಸ್ತೀಹ ಕಿಮುತಾಜ್ಞಾನನಿಹ್ನುತೌ ।।  ೫೧೯ ।।  </div>
				<div class="verse">ಅನಸ್ಥಿಕಗಿರಾ ಸ್ಥೂಲದೇಹಸ್ಯೇಹ ನಿವಾರಣಮ್ ।। <br />ತಥಾಽಶರೀರಶಬ್ದೇನ ಸೂಕ್ಷ್ಮೋ ದೇಹೋ ನಿಷಿಧ್ಯತೇ ।।  ೫೨೦ ।।  </div>
				<div class="verse">ಸೂಕ್ಷ್ಮದೇಹನಿಷೇಧೋಕ್ತ್ಯಾ ಸ್ಥೂಲಸ್ಯಾಪಿ ನಿಷೇಧತಃ ।। <br />ತನ್ನಿಷೇಧಾಯ ಯತ್ನೋಽತಃ ಕಾಣ್ವಶ್ರುತ್ಯಾ ನ ಭಣ್ಯತೇ ।।  ೫೨೧ ।।  </div>
				<div class="verse">ಯದ್ವಾಽಶರೀರಶಬ್ದೇನ ತಚ್ಛ್ರುತೌ ಲಿಙ್ಗನಿಹ್ನುತಿಃ ।। <br />ಸ್ಥೂಲಸ್ಯಾಮೃತ ಇತ್ಯುಕ್ತ್ಯಾ ನಿಷಿದ್ಧತ್ವಾನ್ನ ನಿಹ್ನುತಿಃ ।।  ೫೨೨ ।।  </div>
				<div class="verse">ಸಾಕ್ಷಿಣಃ ಪ್ರಾಣಶಬ್ದೇನ ವಿಶೇಷ್ಯಸ್ಯಾಭಿಧೇಷ್ಯತೇ ।। <br />ಬ್ರಹ್ಮೈವೇತಿ ತು ಶಬ್ದೇನ ತದ್ವಿಶೇಷಣಮುಚ್ಯತೇ ।।  ೫೨೩ ।।  </div>
				<div class="verse">ಸಾಕ್ಷಿಣಃ ಸದ್ವಿತೀಯತ್ವಂ ಬ್ರಹ್ಮಣಶ್ಚ ಪರೋಕ್ಷತಾಮ್ ।। <br />ತದ್ಧೇತುಪ್ರತಿಷೇಧೇನ ವಾಕ್ಯಮೇತನ್ನಿಷೇಧತಿ ।।  ೫೨೪ ।।  </div>
				<div class="verse">ನಾಮೋಪಕ್ರಮಮಾಶಾನ್ತಂ ಪ್ರಾಣಕಾರಣಸಂಶ್ರಯಮ್ ।। <br />ಪ್ರಾಣೋ ಬ್ರಹ್ಮೇತಿ ವಚಸಾ ತದಾತ್ಮನಿ ನಿಷಿಧ್ಯತೇ ।।  ೫೨೫ ।।  </div>
				<div class="verse">ಬ್ರಹ್ಮಾತ್ಮನೋಶ್ಚ ಸಂಸರ್ಗೋ ಮಾ ಪ್ರಾಪತ್ಕೃಷ್ಣಸರ್ಪವತ್ ।। <br />ಇತ್ಯರ್ಥಂ ತೇಜ ಏವೇತಿ ಶ್ರುತಿಃ ಸಂಸರ್ಗವಾರಿಣೀ ।।  ೫೨೬ ।।  </div>
				<div class="verse">ವ್ಯಾವರ್ತ್ಯಭೇದಾದಾಭಾತಿ ಭೇದೋ ಬ್ರಹ್ಮಾತ್ಮಶಬ್ದಯೋಃ ।।  <br />ವಸ್ತುತಸ್ತ್ವೇಕ ಏವಾಽಽತ್ಮಾಽಮಾನಿತ್ವಾದಿರ್ಯಥಾ ತಥಾ ।।  ೫೨೭ ।।  </div>
				<div class="verse">ಬ್ರಹ್ಮೈವ ತೇಜ ಏವೇತಿ ಹ್ಯುಭಯತ್ರಾವಧಾರಣಮ್ ।।  <br />ಸಂಸರ್ಗಪ್ರತಿಷೇಧಾರ್ಥಂ ಮಾ ಭೂನ್ನೀಲೋತ್ಪಲಾದಿವತ್ ।।  ೫೨೮ ।।  </div>
				<div class="verse">ಸರ್ವಾನರ್ಥೈಕಬೀಜಸ್ಯ ಪ್ರತ್ಯಗಜ್ಞಾನರೂಪಿಣಃ ।। <br />ಕಾರ್ಯೋಽತ್ರ ವಚಸಾ ಬಾಧಃ ಕೇವಲೋ ನಾನ್ಯ ಇಷ್ಯತೇ ।।  ೫೨೯ ।।  </div>
				<div class="verse">ಯಸ್ಮಾದೇತತ್ಸ್ವತೋ ಬುದ್ಧಮತಃ ಶುದ್ಧಮಸಂಗತೇಃ ।। <br />ಮುಕ್ತಂ ಚಾತಃ ಸ್ವತೋ ವಸ್ತು ಕಿಮನ್ಯತ್ಕಾರ್ಯಮಿಷ್ಯತೇ ।।  ೫೩೦ ।।  </div>
				<div class="verse">ಕೃತಂ ಚಿಕೀರ್ಷಿತಂ ಸರ್ವಂ ಬುದ್ಧಂ ಯಚ್ಚ ಬುಭುತ್ಸಿತಮ್ ।। <br />ಆಪ್ತಂ ವೋಧಾತ್ತಥಾಽಽಪ್ತವ್ಯಂ ವರ್ಜನೀಯಂ ಚ ವರ್ಜಿತಮ್ ।।  ೫೩೧ ।।  </div>
				<div class="verse">ಕಾಮಪ್ರಶ್ನಃ ಸಮಾಪ್ತೋಽತೋ ನಿರಾಕಾಙ್ಕ್ಷೋಽಭವನ್ನೃಪಃ ।। <br />ಸೋಽಹಂ ಸಹಸ್ರಮಿತ್ಯಾಹ ತಸ್ಮಾದೇವ ಚ ಕಾರಣಾತ್ ।।  ೫೩೨ ।।  </div>
				<div class="verse">ನನು ಪ್ರಶ್ನಃ ಸಮಾಪ್ತಶ್ಚೇನ್ನಾದಾತ್ಸರ್ವಂ ಸ ಕಿಂ ನೃಪಃ ।। <br />ಸಹಸ್ರಮೇವ ತು ಪ್ರಾದಾದೇಕದೇಶೋಕ್ತಿವತ್ಕಥಮ್ ।।  ೫೩೩ ।।  </div>
				<div class="verse">ಮತಂ ವಿದ್ಯಾರಸಾಕೃಷ್ಟೋ ವಿದ್ಯಾಂ ಭೂಯೋಽಪಿ ಚೇನ್ನೃಪಃ ।। <br />ಶುಶ್ರೂಷತಿ ತದರ್ಥಂ ಚ ಸಹಸ್ರಂ ಮುನಯೇ ದದೌ ।।  ೫೩೪ ।।  </div>
				<div class="verse">ಶುಶ್ರೂಷಾಲಿಙ್ಗಮೇತತ್ಸ್ಯಾನ್ನ ತ್ವಿಯಂ ಗುರುದಕ್ಷಿಣಾ ।।  ೫೩೫ ।।  <br />ಸರ್ವಸ್ವಂ ಚೇದಹಂ ದದ್ಯಾಮಿಹೈವ ಚ ತದಾ ಮುನಿಃ ।। <br />ನಿವೃತ್ತಕಾಮಂ ಮಾಂ ಮತ್ವಾ ವಿದ್ಯಾಂ ಭೂಯೋ ನ ವಕ್ಷ್ಯತಿ ।।  ೫೩೬ ।।  </div>
				<div class="verse">ಇತ್ಯೇತಸ್ಮಾದ್ಭಯಾದ್ರಾಜಾ ಶ್ಲೋಕಶುಶ್ರುಷಯೇರಿತಃ ।। <br />ಪ್ರಾದಾತ್ಸಹಸ್ರಮೇವಾಸ್ಮೈ ಶುಶ್ರೂಷಾಲಿಙ್ಗವಿತ್ತಯೇ ।।  ೫೩೭ ।।  </div>
				<div class="verse">ಇತಿ ಚೇನ್ನೈತದೇವಂ ಸ್ಯಾಚ್ಛ್ರುತೇಃ ಪ್ರಾಮಾಣ್ಯಕಾರಣಾತ್ ।। <br />ಶ್ರುತೌ ನ ಯುಕ್ತಾ ವ್ಯಾಜೋಕ್ತಿರಪ್ರಮಾಣನರೋಕ್ತಿವತ್ ।।  ೫೩೮ ।।  </div>
				<div class="verse">ಸಂಭವಾಚ್ಚಾರ್ಥಶೇಷಸ್ಯ ಸರ್ವಸಂನ್ಯಾಸರೂಪಿಣಃ ।। <br />ಪ್ರಾಗ್ಯಥೋಕ್ತಾತ್ಮವಿಜ್ಞಾನಸಾಧನಸ್ಯೇಹ ಚಾಶ್ರವಾತ್ ।।  ೫೩೯ ।।  </div>
				<div class="verse">ಯತ ಏವಮತೋಽಯುಕ್ತಾ ಪುನರುಕ್ತಾರ್ಥಕಲ್ಪನಾ ।। <br />ಗತೌ ಸತ್ಯಾಮನೃಜ್ವೀಯಂ ನಾಪಿ ವಿದ್ಯಾಸ್ತುತಿರ್ಮತಾ ।।  ೫೪೦ ।।  </div>
				<div class="verse">ನನು ಯದ್ಯರ್ಥಶೇಷೋಽಸ್ತಿ ಕಸ್ಮಾದ್ಬ್ರೂತೇ ನ ಪೂರ್ವವತ್ ।। <br />ವಿಮೋಕ್ಷಾಯೈವ ಮೇ ಬ್ರೂಹೀತ್ಯದೋಷಾಂಽಯಂ ಕುತೋ ಯತಃ ।।  ೫೪೧ ।।  </div>
				<div class="verse">ವಿಮೋಕ್ಷಾಯೇಹ ನೈವಾಲಮನ್ಯದಾತ್ಮಾವಬೋಧತಃ ।। <br />ಮುಕ್ತಸ್ಯ ಚ ಮುಮುಕ್ಷೋಶ್ಚ ಸರ್ವತ್ಯಾಗವ್ಯಪೇಕ್ಷತಃ ।।  ೫೪೨ ।।  </div>
				<div class="verse">ಸ್ವರೂಪಸಾಧನತ್ವಾಭ್ಯಾಂ ತ್ಯಾಗಸ್ಯೈವಾನ್ತರಙ್ಗತಃ ।। <br />ನಾಪೂರ್ವವದ್ವಿಧೇಯತ್ವಂ ನ ಚ ತ್ಯಾಗಾದ್ವಿಮುಕ್ತತಾ ।।  ೫೪೩ ।।  </div>
				<div class="verse">ಪ್ರಾಗಾತ್ಮಜ್ಞಾನಸಂಭೂತೇಃ ಸಂನ್ಯಾಸೋ ಜ್ಞಾನಸಾಧನಮ್ ।। <br />ಉತ್ಪನ್ನಾತ್ಮಧಿಯಃ ಪಶ್ಚಾಜ್ಜ್ಞಾನಮೇವ ಹಿ ತತ್ತಥಾ ।।  ೫೪೪ ।।  </div>
				<div class="verse">ಉಕ್ತಬ್ರಹ್ಮವಿದೋ ಮೋಕ್ಷ ಇತ್ಯರ್ಥೇ ಬ್ರಾಹ್ಮಣೋದಿತೇ ।। <br />ಶ್ಲೋಕಾ ಅಪಿ ಭವನ್ತ್ಯತ್ರ ಬ್ರಾಹ್ಮಣೋಕ್ತವಿನಿಶ್ಚಿತೌ ।।  ೫೪೫ ।।  </div>
				<div class="verse">ಅಣುಸ್ಥೂಲಾದಿನಿಃ ಶೇಷವಿಕಲ್ಪಾತಿಕ್ರಮಾದಯಮ್ ।। <br />ಅಣುರಾತ್ಮೈಕಯಾಥಾತ್ಮ್ಯಜ್ಞಾನಂ ಪನ್ಥಾಃ ಪುರಾತನಃ ।।  ೫೪೬ ।।  </div>
				<div class="verse">ಅನನ್ತಾತ್ಮೈಕಮೇಯತ್ವಾದ್ವಿತತಶ್ಚಾತಿವಿಸ್ತೃತಃ ।। <br />ಅನುತ್ಪನ್ನಾಗಮೋತ್ಥತ್ವಾತ್ಪುರಾಣಶ್ಚೇತಿ ಶಬ್ದ್ಯತೇ ।।  ೫೪೭ ।।  </div>
				<div class="verse">ತರನ್ತ್ಯನೇನ ವಿಸ್ಪಷ್ಟಂ ಸಂಸಾರಾನರ್ಥಸಾಗರಮ್ ।। <br />ಯತೋಽತೋ ವಿತರಃ ಪನ್ಥಾಃ ಪ್ರತ್ಯಗ್ಬೋಧೋಽಭಿಧೀಯತೇ ।।  ೫೪೮ ।।  </div>
				<div class="verse">ಮಾಂ ಮುಕ್ತ್ವಾಽಸಂಭವೋ ಯಸ್ಮಾದಬ್ರಹ್ಮಾರ್ಥಸ್ಯಾತ ಉಚ್ಯತೇ ।। <br />ಮಾಂ ಸ್ಪೃಷ್ಟೋ ಮಾಮನುಪ್ರಾಪ್ತ ಏಷ ಪನ್ಥಾ ಯಥೋದಿತಃ ।।  ೫೪೯ ।।  </div>
				<div class="verse">ಶಾಸ್ರಾಚಾರ್ಯೋಕ್ತಿತಃ ಪಶ್ಚಾದನುವಿತ್ತೋ ಮಯೈವ ಚ ।। <br />ಜ್ಞೇಯಾಜ್ಜ್ಞಾತಾ ಪರೋ ನಾಸ್ತಿ ಪ್ರತ್ಯಗ್ಜ್ಞಾನೇ ಯತಸ್ತತಃ ।।  ೫೫೦ ।।  </div>
				<div class="verse">ಪ್ರಾಗಪ್ಯವೋಚಂ ಬಹುಶ ಇಮಮರ್ಥಂ ಯಥೋದಿತಮ್ ।। <br />ಶ್ರುತಿತೋ ನ್ಯಾಯತಃ ಸ್ಪಷ್ಟಂ ನಾಽಽತ್ಮನೋಽನ್ಯೋಽಸ್ತಿ ವೇದಿತಾ ।।  ೫೫೧ ।।  </div>
				<div class="verse">ತೇನಾನೇನ ಪಥಾ ಧೀರಾಃ ಪ್ರತ್ಯಗ್ಧ್ವಾನ್ತಚ್ಛಿದಾ ಸದಾ ।। <br />ಬ್ರಹ್ಮಪಿಯನ್ತಿ ನಿರ್ದ್ವಂದ್ವಾ ಆಪ್ತಮೇವ ತಮೋಹನುತೇಃ ।।  ೫೫೨ ।।  </div>
				<div class="verse">ಆತ್ಮೈವ ಬ್ರಹ್ಮ ಚಾಽಽತ್ಮಾಽಪಿ ಬ್ರಹ್ಮೈವ ಸ್ಯಾದ್ಯತಃ ಸ್ವತಃ ।। <br />ತದ್ಯಾಥಾತ್ಮ್ಯಾಪರಿಜ್ಞಾನಾತ್ತದ್ವಿಪರ್ಯಯಧೀರಿಯಮ್ ।।  ೫೫೩ ।।  </div>
				<div class="verse">ನಿಃಶೇಷಮಿಥ್ಯಾವಿಜ್ಞಾನಹೇತ್ವವಿದ್ಯಾವಿನಾಶಕೃತ್ ।। <br />ನಾನ್ಯೋಽಸ್ತಿ ಬ್ರಹ್ಮಸಂಬೋಧಾಚ್ಛ್ರುತಿಸ್ತೇನೇತ್ಯತೋಽವದತ್ ।।  ೫೫೪ ।।  </div>
				<div class="verse">ಸ್ವರ್ಗೋಽಯಮೇವ ಪ್ರಾಗುಕ್ತಃ ಸ್ವರ್ಗಕಾಮವಚಸ್ಯಪಿ ।। <br />ಕರ್ಮಭಿಸ್ತದಸಿರ್ದ್ಧರ್ಹಿ ವೇದಾನ್ತಜ್ಞಾನಸಿದ್ಧಿತಃ ।।  ೫೫೫ ।।  </div>
				<div class="verse">ಪರಮಾನನ್ದ ಏವಾತಃ ಸ್ವರ್ಗಶಬ್ದೇನ ಭಣ್ಯತೇ ।। <br />ಮೋಕ್ಷಪ್ರಕರಣಾನ್ನಿತ್ಯಃ ಕ್ರಿಯೋತ್ಥೋಽತೋ ನ ಗೃಹ್ಯತೇ ।।  ೫೫೬ ।।  </div>
				<div class="verse">ಇತ ಉಕ್ತಾತ್ಮಸಂಬೋಧಮೋಹೋಚ್ಛಿತ್ತೇರನನ್ತರಮ್ ।। <br />ಸ್ವತ ಏವ ಯತೋ ಮುಕ್ತಾ ಮುಚ್ಯನ್ತೇಽತ್ಸ್ತಮೋಹನುತೇಃ ।।  ೫೫೭ ।।  </div>
				<div class="verse">ದೇಹಪಾತವ್ಯಪೇಕ್ಷಾ ಸ್ಯಾದ್ಯತ್ರ ಕಾರಣಸಂಗತಿಃ ।। <br />ಸರ್ವಕಾರಣವಿಧ್ವಸ್ತೌ ನಾನ್ಯದ್ಬೋಧಾದಪೇಕ್ಷ್ಯತೇ ।।  ೫೫೮ ।।  </div>
				<div class="verse">ಮುಕ್ತೌ ತಮೋತಿರೇಕೇಣ ನಾನ್ತರಾಯೋಽನ್ಯ ಇಷ್ಯತೇ ।। <br />ಯತೋಽತೋಽಜ್ಞಾನವಿಧ್ವಸ್ತೌ ಮುಕ್ತಃ ಸನ್ನಾ ವಿಮುಚ್ಯತೇ ।।  ೫೫೯ ।।  </div>
				<div class="verse">ಬ್ರಹ್ಮೈವ ಸನ್ನಿತಿ ತಥಾ ಪ್ರಾಗಪೀದಂ ಶ್ರುತೀರಿತಮ್ ।। <br />ದೇಹಪಾತವ್ಯಪೇಕ್ಷಾಽತೋ ನ ಸ್ಯಾದೂರ್ಧ್ಬಶ್ರುತೇರಿಹ ।।  ೫೬೦ ।।  </div>
				<div class="verse">ಮೋಕ್ಷಮಾರ್ಗೇ ಯಥೋಕ್ತೇಽಸ್ಮಿನ್ನವಿದ್ಯೋಪಪ್ಲುತಾಶಯಾಃ ।। <br />ದರ್ಶನಾನಿ ವಿಚಿತ್ರಾಣಿ ಕಲ್ಪಯನ್ತಿ ಯಥಾರುಚಿ ।।  ೫೬೧ ।।  </div>
				<div class="verse">ಶುಕ್ಲಂ ಬ್ರಹ್ಮಾತಿಸಂಶುದ್ಧಮಿತಿ ಕೇಚಿದ್ವಿನಿಶ್ಚಿತಾಃ ।। <br />ಶರದಿ ವ್ಯೋಮವನ್ನೀಲಮಿತ್ಯಾಹುರಪರೇ ಜನಃ ।।  ೫೬೨ ।।  </div>
				<div class="verse">ಪಿಙ್ಗಲಂ ತತ್ಪರಂ ಬ್ರಹ್ಮ ವಹ್ನಿಜ್ವಾಲೇವ ಶಾಶ್ವತಮ್ ।। <br />ವೈದೂರ್ಯವಚ್ಚ ಹರಿತಂ ಕೇಚಿದಾಹುರ್ವಿಪಶ್ಚಿತಃ ।।  ೫೬೩ ।।  </div>
				<div class="verse">ಅಪರೇ ಲೋಹಿತಂ ಪ್ರಾಹುರ್ಜಪಾಕುಸುಮಸಂನಿಭಮ್ ।। <br />ಯಥಾ ರೂಪೇ ತಥಾ ಜ್ಞೇಯಾ ಶಬ್ದಾದಿಷ್ವಪಿ ಕಲ್ಪನಾ ।।  ೫೬೪ ।।  </div>
				<div class="verse">ಅವಿದ್ಯಾಪಟಸಂವೀತಚೇತಸಾಮಾಗಮಾದೃತೇ ।। <br />ಕಾಮಾಪಹತಬುದ್ಧೀನಾಮೇವಮಾದ್ಯಾ ವಿಕಲ್ಪನಾಃ ।।  ೫೬೫ ।।  </div>
				<div class="verse">ಏಕಮೇವೈಕರೂಪಂ ಸದ್ವಸ್ತ್ವಜ್ಞಾತಂ ನಿರಞ್ಜನಮ್ ।। <br />ಜಾತ್ಯನ್ಧಗಜದೃಷ್ಟ್ಯೇವ ಕೋಟಿಶಃ ಕಲ್ಪ್ಯತೇ ಮೃಷಾ ।।  ೫೬೬ ।।  </div>
				<div class="verse">ಅಸ್ಥೂಲಾಶಬ್ದನೇತೀತಿ ಸರ್ವಮಾತ್ರಾದಿನಿಹನುತೇಃ ।। <br />ಕುತೋಽಕಾರಣಕಾರ್ಯೇಽಸ್ಮಿಞ್ಶುಕ್ಲಾದೇಃ ಸಂಭವಃ ಪರೇ ।।  ೫೬೭ ।।  </div>
				<div class="verse">ಯಸ್ತು ವೇದೋದಿತೋಪಾಯಕ್ಷಪಿತಾಶೇಷಕಲ್ಮಷಃ ।। <br />ಬ್ರಹ್ಮಣೈವಾನುವಿತ್ತೋನಯಂ ತೇನ ಪನ್ಥಾ ಗುರುಕ್ತಿತಃ ।।  ೫೬೮ ।।  </div>
				<div class="verse">ಅವ್ಯಾವೃತ್ತಾನನುಗತಬ್ರಹ್ಮರೂಪಾತಿರೇಕತಃ ।। <br />ನ ರೂಪಮಾತ್ಮನೋಽಸ್ತ್ಯನ್ಯಚ್ಛ್ರುತಿನ್ಯಾಯಾನುಭೂತಿತಃ ।।  ೫೬೯ ।।  </div>
				<div class="verse">ಯತೋಽತೋ ಬ್ರಹ್ಮಣೈವಾಯಂ ಪನ್ಥಾ ಜ್ಞಾತಃ ಪ್ರಮಾಣತಃ ।।  ೫೭೦ ।।  <br />ಬ್ರಹ್ಮಣೈವೇತಿ ಚ ಜ್ಞೇಯಾ ಇತ್ಥಂಭೂತಾರ್ಥಲಕ್ಷಣಾ ।। <br />ತೃತೀಯೇಯಂ ನ ಕ್ರರ್ತ್ರಾದೌ ಪ್ರತೀಚಿ ತದಸಂಭವಾತ್ ।।  ೫೭೧ ।।  </div>
				<div class="verse">ಕ್ರಿಯಾಕಾರಕಭೇದೋಽಯಂ ಪ್ರತ್ಯಗಜ್ಞಾನಹೇತುಜಃ ।। <br />ಯತೋಽತೋ ನ ತೃತೀಯೇಯಂ ಕರ್ತ್ರಾದಾವಿಹ ಯುಜ್ಯತೇ ।।  ೫೭೨ ।।  </div>
				<div class="verse">ಬ್ರಹ್ಮಾತ್ಮನೋರಭಿನ್ನತ್ವಂ ವಸ್ತುತೋ ಯದ್ಯಪೀಕ್ಷ್ಯತೇ ।। <br />ಅನನ್ತಾನರ್ಥಸಂಪ್ರಾಪ್ತಿಸ್ತಥಾಽಪಿ ತದಬೋಧತಃ ।।  ೫೭೩ ।।   </div>
				<div class="verse">ತಥಾಚ ಯದಿ ನಾಮ ಸ್ಯಾದ್ಯಥೋಕ್ತಜ್ಞಾನಪೂರ್ವಕಮ್ ।। <br />ಪರಾಕ್ಸರ್ವಾರ್ಥವಿಜ್ಞಾನಂ ವಸ್ತುವೃತ್ತಾನುರೋಧತಃ ।।  ೫೭೪ ।।  </div>
				<div class="verse">ತಥಾಽಪ್ಯಬ್ರಹ್ಮವಿತ್ತೇನ ನ ಕೈವಲ್ಯಂ ಪಥೈತಿ ತತ್ ।। <br />ತೇನೈತಿ ಬ್ರಹ್ಮವಿತ್ತಸ್ಮಾನ್ನಾನ್ಯಃ ಪನ್ಥಾ ಇತಿ ಶ್ರುತೇಃ ।।  ೫೭೫ ।।  </div>
				<div class="verse">ಬ್ರಹ್ಮವಿತ್ತ್ವೇ ಚ ಕೋ ಹೇತುರಿತ್ಯಾಶಙ್ಕ್ಯಾಽಽಹ ನಃ ಶ್ರುತಿಃ ।। <br />ಪುಣ್ಯಕೃತ್ತೈಜಸಶ್ಚೇತಿ ಭವೇದ್ಬ್ರಹ್ಮವಿದುತ್ತಮಃ ।।  ೫೭೬ ।।  </div>
				<div class="verse">ಪುಣ್ಯಕೃಜ್ಜಾಯತೇ ಯಸ್ಮಾಚ್ಛುದ್ಧಧೀರಿಹ ಮಾನವಃ ।। <br />ಶುದ್ಧಸತ್ತ್ವೋಽಥ ತದ್ಬ್ರಹ್ಮ ಸಾಕ್ಷಾದಾತ್ಮನಿ ಪಶ್ಯತಿ ।।  ೫೭೭ ।।  </div>
				<div class="verse">ತೇಜಃಶಬ್ದೇನ ಸಂಶುದ್ಧಂ ಸತ್ತ್ವಮೇವಾಭಿಧೀಯತೇ ।। <br />ತಸ್ಮಿನ್ಭವಸ್ತೈಜಸಃ ಸ್ಯಾತ್ಪ್ರತ್ಯಕ್ಪ್ರವಣಧೀರ್ನರಃ ।।  ೫೭೮ ।।  </div>
				<div class="verse">ಜ್ಞಾನಮುತ್ಪದ್ಯತೇ ಪುಂಸಾಂ ಕ್ಷಯಾತ್ಪಾಪಸ್ಯ ಕರ್ಮಣಃ ।। <br />ಯಥಾಽಽದರ್ಶತಲಪ್ರಖ್ಯೇ ಪಶ್ಯತ್ಯಾತ್ಮಾನಮಾತ್ಮನಿ ।।  ೫೭೯ ।।  </div>
				<div class="verse">ಗಾರ್ಭೈರ್ಹೋಮೈರ್ಜಾತಕರ್ಮಚೂಡಾಬ್ರೌಞ್ಜೀನಿಬನ್ಧನೈಃ ।। <br />ಮಹಾಯಜ್ಞೈಶ್ಚ ಯಜ್ಞೈಶ್ಚ ಬ್ರಾಹ್ಮೀಯಂ ಕ್ರಿಯತೇ ತನುಃ ।। <br />ಯೋಗಿನಃ ಕರ್ಮ ಕುರ್ವನ್ತಿ ಸಙ್ಗಂ ತ್ಯಕ್ತ್ವಾಽಽತ್ಮಶುದ್ಧಯೇ ।।  ೫೮೦ ।।  </div>
				<div class="verse">ಯೋಗೀ ವಾ ತೈಜಸೋಽತ್ರ ಸ್ಯಾತ್ಪ್ರತ್ಯಗ್ದೃಷ್ಟೌ ಸಮರ್ಥತಃ ।। <br />ವಿಷಯಾಕೃಷ್ಟಧೀರ್ಯಸ್ಮಾನ್ನ ಕ್ಷಮಃ ಪ್ರತ್ಯಗೀಕ್ಷಣೇ ।।  ೫೮೧ ।।  </div>
				<div class="verse">ಸರ್ವಭೂತಸ್ಥಮಾತ್ಮಾನಂ ಸರ್ವಭೂತಾನಿ ಚಾಽಽತ್ಮನಿ ।। <br />ಈಕ್ಷತೇ ಯೋಗಯುಕ್ತಾತ್ಮಾ ಸರ್ವತ್ರ ಸಮದರ್ಶನಃ ।।  ೫೮೨ ।।  </div>
				<div class="verse">ಇತ್ಯೇವಂ ಸ್ಮೃತಯಃ ಸನ್ತಿ ಶ್ರುತಯಶ್ಚ ಸಹಸ್ರಶಃ ।। <br />ಕರ್ಮಾಭಿಃ ಶುದ್ಧಸತ್ತ್ವಸ್ಯ ಸಮ್ಯಗ್ಜ್ಞಾನಸ್ಯ ಜನ್ಮನಿ ।।  ೫೮೩ ।।  </div>
				<div class="verse">ಯಸ್ಮಿನ್ವಿಶುದ್ಧ ಇತ್ಯೇವಂ ಸತ್ತ್ವಶುದ್ಧೌ ಧ್ರುವಾ ಸ್ಮೃತಿಃ ।।  <br />ತಮೇತಮಿತಿ ಚ ಸ್ಪಷ್ಟಂ ಶ್ರೌತಾನಿ ಚ ವಚಾಂಸಿ ನಃ ।।  ೫೮೪ ।।  </div>
				<div class="verse">ಪ್ರಸಿದ್ಧಮಹಿಮಾನೌ ವಾ ಪುಣ್ಯಕೃದ್ಯೋಗಿನಾವಿಹ ।। <br />ಬ್ರಹ್ಮವಿತ್ಸ್ತೂಯತೇ ತಾಭ್ಯಾಂ ಬ್ರಹ್ಮವಿದ್ಯಾಪ್ರವೃತ್ತಯೇ ।।  ೫೮೫ ।।  </div>
				<div class="verse">ಇಹ ಕೇಚಿನ್ಮಹಾತ್ಮಾನಃ ಪ್ರತ್ಯಙ್ಭೋಹಚ್ಛಿದಾ ಸಹ ।। <br />ಪುಣ್ಯಕೃತ್ತೈಜಸತ್ವಾಭ್ಯಾಂ ಜ್ಞಾನೇನಾಽಽಹುಃ ಸಮುಚ್ಚಯಮ್ ।।  ೫೮೬ ।।  </div>
				<div class="verse">ಪುಣ್ಯಕೃತ್ಪುಣ್ಯಕರ್ಮಾ ಯೋ ಯೋಗೀ ತೈಜಸ ಉಚ್ಯತೇ ।।  ೫೮೭ ।।  <br />ಬ್ರಹ್ಮಜ್ಞಾನೈಕನಿಷ್ಠಃ ಸನ್ಪುಣ್ಯಕೃತ್ತೈಜಸಶ್ಚ ಸನ್ ।। <br />ಶಾಸ್ರೋಪದಿಷ್ಟಮೈಕಾತ್ಮ್ಯಂ ಶಕ್ತೋ ಯೋಗೇನ ವೀಕ್ಷಿತುಮ್ ।।  ೫೮೮ ।।  </div>
				<div class="verse">ಪರಸ್ಪರಂ ವ್ಯಪಾಶ್ರಿತ್ಯ ಯಥೋಕ್ತಂ ಸಾಧನತ್ರಯಮ್ ।। <br />ಏಕಾರ್ಥಸಿದ್ಧಯೇಽಲಂ ಸ್ಯಾನ್ನಾನ್ಯಥೇದಂ ತ್ರಿದಣ್ಡವತ್ ।।  ೫೮೯ ।।  </div>
				<div class="verse">ಸಮುಚ್ಚಯೋಽಯಮಸ್ಮಾಭಿರ್ಯಥಾಽಭಾಣಿ ತಥಾ ಯದಿ ।।  <br />ವ್ಯಾಖ್ಯಾಯತೇ ನ ದೋಷಃ ಸ್ಯಾತ್ತತ್ರ ಮಾನಸ್ಯ ಸಂಭವಾತ್ ।।  ೫೯೦ ।।  </div>
				<div class="verse">ಇತೋಽನ್ಯಥಾ ಚೇದ್ವ್ಯಾಖ್ಯಾನಂ ಕ್ರಿಯತೇ ಬುದ್ಧಿಲಾಘವಾತ್ ।। <br />ದುರ್ನಿವಾರೇಹ ಸಾಽಽಪ್ನೋತಿ ಯೋಕ್ತಾ ದೋಷಪರಂಪರಾ ।।  ೫೯೧ ।।  </div>
				<div class="verse">ಅಪುಣ್ಯಪುಣ್ಯೋಪರಮೇ ಯಂ ಪುನರ್ಭವನಿರ್ಭಯಾಃ ।। <br />ಶಾನ್ತಾಃ ಸಂನ್ಯಾಸಿನೋ ಯಾನ್ತಿ ತಸ್ಮೈ ಮೋಕ್ಷಾತ್ಮನೇ ನಮಃ ।।  ೫೯೨ ।।  </div>
				<div class="verse">ತ್ಯಜ ಧರ್ಮಮಧರ್ಮಂ ಚ ಉಭೇ ಸತ್ಯಾನೃತೇ ತ್ಯಜ ।। <br />ಉಭೇ ಸತ್ಯಾನೃತೇ ತ್ಯಕ್ತ್ವಾ ಯೇನ ತ್ಯಜಸಿ ತಂ ತ್ಯಜ ।।  ।।  ೫೯೩ ।।  </div>
				<div class="verse">ನಿರಾಶಿಷಮನಾರಮ್ಭಂ ನಿರ್ನಮಸ್ಕಾರಮಸ್ತುತಿಮ್ ।। <br />ಅಕ್ಷೀಣಂ ಕ್ಷೀಣಕರ್ಮಾಣಂ ತಂ ದೇವಾ ಬ್ರಾಹ್ಮಣಂ ವಿದುಃ ।।  ೫೯೪ ।।  </div>
				<div class="verse">ನೈತಾದ್ದಶಂ ಬ್ರಾಹ್ಮಣಸ್ಯಾಸ್ತಿ ವಿತ್ತಂ ಯಥೈಕತಾ ಸಮತಾ ಸತ್ಯತಾ ಚ ।। <br />ಶಿಲಂ ಸ್ಥಿತಿರ್ದಣ್ಡನಿಧಾನಮಾರ್ಜವಂ ತತಸ್ತತಶ್ಚೋಪರಮಃ ಕ್ರಿಯಾಭ್ಯಃ ।।  ೫೯೫ ।।  </div>
				<div class="verse">ಅರ್ಥಸ್ಯ ಮೂಲಂ ನಿಕೃತಿಃ ಕ್ಷಮಾ ಚ ಕಾಮಸ್ಯ ರೂಪಂ ಚ ವಯೋ ವಪುಶ್ಚ ।। <br />ಧರ್ಮಸ್ಯ ಯಾಗದಿ ದಯಾ ದಮಶ್ಚ ಮೋಕ್ಷಸ್ಯ ಸರ್ವೋಪರಮಃ ಕ್ರಿಯಾಭ್ಯಃ ।।  ೫೯೬ ।।  </div>
				<div class="verse">ಇತ್ಯೇವಂ ಸ್ಮೃತಿಶಾಸ್ರಾಣಿ ಸರ್ವತ್ಯಾಗಪುರಃಸರಮ್ ।। <br />ಜ್ಞಾನಜನ್ಮಾಭಿದಧತಿ ತಥಾ ಶ್ರುತಿವಚಾಂಸಿ ಚ ।।  ೫೯೭ ।।  </div>
				<div class="verse">ಐಕಾತ್ಮ್ಯದರ್ಶನಾದುಕ್ತಾದ್ಯದನ್ಯದ್ದರ್ಶನಾನ್ತರಮ್ ।। <br />ಅನ್ಧಂ ತಮ ಇತಿ ಶ್ರುತ್ಯಾ ತದಿಹಾಪೋದ್ಯತೇಽಖಿಲಮ್ ।।  ೫೯೮ ।।  </div>
				<div class="verse">ತಮೋಮೋಹಾದಿಭೇದೇನ ತಮೋಽನೇಕಸ್ವಲಕ್ಷಣಮ್ ।। <br />ಯತೋಽತೋಽನ್ಧಂ ತಮ ಇತಿ ವಿಶಿನಷ್ಟಿ ಶ್ರುತಿಸ್ತಮಃ ।।  ೫೯೯ ।।  </div>
				<div class="verse">ಅನ್ಧಂ ಮೂಢಂ ತಮೋ ಯಾನ್ತಿ ಯೇಽವಿದ್ಯಾಂ ಸಮುಪಾಸತೇ ।। <br />ವಿರಕ್ತಾ ಅಪಿ ಸಂಸಾರಾನ್ನೈಕಾತ್ಮ್ಯಂ ಯೇ ವಿದುರ್ನರಾಃ ।।  ೬೦೦ ।।  </div>
				<div class="verse">ಸಂಭೂತಿವಚಸಾಽಪೀಯಮವಿದ್ಯೈವಾಭಿಧೀಯತೇ ।।  <br />ಅವಿದ್ಯಾತೋ ಹಿ ಸಂಭೂತಿಃ ಸರ್ವಸ್ಯ ಜಗತೋ ಯತಃ ।।  ೬೦೧ ।।  </div>
				<div class="verse">ತತೋ ಭೂಯಸ್ತಮೋ ಯಾನ್ತಿ ಯೇ ವಿದ್ಯಾಯಾಂ ರತಾ ಜನಾಃ ।। <br />ಅಣಿಮಾದಾವವಿದ್ಯೋತ್ಥೇ ಪರಾಕ್ಚಿತ್ತತಯಾ ರತಾಃ ।।  ೬೦೨ ।।  </div>
				<div class="verse">ಗ್ರಾಹ್ಯಗ್ರಾಹಕಭೇದೇನ ಯಾ ವಿದ್ಯಾಮಾತ್ರಕಾರಣಾ ।। <br />ವಿದ್ಯೇತಿ ಸೇಹ ವಿಜ್ಞೇಯಾ ನೈಕಾತ್ಮ್ಯಪ್ರಸಮೀಕ್ಷಣಮ್ ।।  ೬೦೩  ।।  </div>
				<div class="verse">ಕರ್ಮಾರ್ಥದ್ಯೋತಿಕಾ ವೇಹ ವಿದ್ಯಾಽತ್ರಾಪ್ಯಭೀಧೀಯತೇ ।। <br />ತಸ್ಯಾಮಭಿರತಾ ಯೇ ಸ್ಯುರ್ವೇದಾನ್ತಾರ್ಥಾನಪೇಕ್ಷಿಣಃ ।।  ೬೦೪ ।।  </div>
				<div class="verse">ವಿಶನ್ತ್ಯಜ್ಞಾಸ್ತು ತೇ ಸನ್ತಸ್ತತೋ ಭೂಯಃ ಪರಂ ತಮಃ ।। <br />ಮಿಥ್ಯಾಜ್ಞಾನಾಧಿಕತ್ವೇನ ಭೂಯಸ್ತ್ವಂ ತಮಸೋ ಭವೇತ್ ।।  ೬೦೫ ।।  </div>
				<div class="verse">ಯದಿ ತೇ ತತ್ತಮೋ ಯಾನ್ತಿರ ಕೋ ದೋಷ ಇತಿ ಚೋದಿತೇ ।। <br />ಅನನ್ದಾ ಇತಿ ವಾಕ್ಯೇನ ತದ್ದೋಷೋಽಥಾಭಿಧೀಯತೇ ।।  ೬೦೬ ।।  </div>
				<div class="verse">ಅನಾನನ್ದಾಭಿಧಾ ಲೋಕಾಸ್ತೀವ್ರದೋಷಸಮನ್ವಿತಾಃ ।।  ೬೦೭ ।।  <br />ತಾಂಸ್ತೇ ಪ್ರೇತ್ಯಾಭಿಗಚ್ಛನ್ತಿ ಯೇಽವಿದ್ವಾಂಸೋಽಬುಧೋ ಜನಾಃ ।। </div>
				<div class="verse">ಅವಿದ್ವಾಂಸೋ ನ ಸಾಮಾನ್ಯಾತ್ಕಿಂತು ಯೇಽತ್ರಾಬುಧೋ ಜನಾಃ ।।  ೬೦೮ ।।  <br />ಆತ್ಮಾನಂ ಚೇದ್ವಿಜಾನೀಯಾತ್ಸರ್ವಧೀವೃತ್ತಿಸಾಕ್ಷಿಣಮ್ ।। <br />ಅಶನಾಯಾದ್ಯತಿಕ್ರಾನ್ತಂ ಕಥಂಚಿತ್ಸತ್ತ್ವಶುದ್ಧಿತಃ ।।  ೬೦೯ ।।  </div>
				<div class="verse">ಕಥಂ ತಮಭಿಜಾನೀಯಾದಿತ್ಯುಕ್ತ ಇದಮುಚ್ಯತೇ ।। <br />ಪುರುಷಃ ಪರಮಾತ್ಮಾಽಯಮಯಸ್ಮೀತಿವಾಕ್ಯತಃ ।। <br />ಕಿಮಿಚ್ಛನ್ಕಸ್ಯ ವಾಽರ್ಥಾಯ ಶರೀರಂ ಸಂಜ್ವರೇತ್ತದಾ ।।  ೬೧೦ ।।  </div>
				<div class="verse">ಸರ್ವೇಚ್ಛಾನಾಂ ಸಮಾಪ್ತಾತ್ವಾದಾತ್ಮಕಾಮಪ್ರಬೋಧತಃ ।। <br />ಆಕ್ಷಿಪ್ಯತೇಽತ ಇಚ್ಛೇಹ ಕಿಮಿಚ್ಛನ್ನಿತಿವಾಕ್ಯತಃ ।।  ೬೧೧ ।।  </div>
				<div class="verse">ಪ್ರತ್ಯಾಗಾತ್ಮಾತಿರೇಕೇಣ ಯಸ್ಮಾಚ್ಚಾನ್ಯನ್ನ ಪಶ್ಯತಿ ।। <br />ಕಸ್ಯ ಕಾಮಾಯ ವಾ ಚಾತೋಽಪ್ಯನಾತ್ಮಾಽಽಕ್ಷಿಪ್ಯತೇಽಖಿಲಃ ।।  ೬೧೨ ।।  </div>
				<div class="verse">ಶರೀರಜ್ವರಮನ್ವೇಷ ಸಂಜ್ವರೇದ್ಬ್ರಹ್ಮ ಸನ್ಕಥಮ್ ।। <br />ನಿಃಸಙ್ಗಸ್ಯ ಹಿ ಸಂಬನ್ಧೋ ದೇಹೇನಾಸ್ಯ ನ ಕಶ್ಚನ ।।  ೬೧೩ ।।  </div>
				<div class="verse">ನಾತೋ ದೇಹಾದಿದುಃಖೇನ ದುಃಖಿತ್ವಂ ಪ್ರತ್ಯಗಾತ್ಮನಃ ।। <br />ನಿಃಶೇಷದುಃಖಸಂಬನ್ಧಹೇತೂಚ್ಛಿತ್ತೇಃ ಪ್ರಬೋಧತಃ ।।  ೬೧೪ ।।  </div>
				<div class="verse">ಭೂಯೋಽಸಹ್ಯಮಹಾದುಃಖನೀಡದೇಹಪ್ರವೇಶನ- <br />ಹೇತ್ವವಿದ್ಯಾಸಮುಚ್ಛಿತ್ತೇರ್ದೇಹಂ ಚಾನುವಿಶೇತ್ಕುತಃ ।।  ೬೧೫ ।।  </div>
				<div class="verse">ಶಾಸ್ರಾಚಾರ್ಯಪ್ರಸಾದಾತ್ತು ಕ್ಷಪಿತಾಶೇಷಪಾಪ್ಮನಃ ।। <br />ವಿತ್ತೋ ಬುದ್ಧ್ಯಾದಿಸಾಕ್ಷೀಶಃ ಪ್ರತಿಬುದ್ಧಸ್ತಥೈಕಲಃ ।।  ೬೧೬ ।।  </div>
				<div class="verse">ಅನ್ನಾತ್ತೇಜೋಭಿರತ್ಯರ್ಥಂ ದೇಹಃ ಸಂದಿಹ್ಯತೇ ಯತಃ ।। <br />ಸಂದೇಹಸ್ತೇನ ದೇಹೋಽಯಂ ಸಂದೇಘಶ್ಛಾನ್ದಸತ್ವತಃ ।।  ೬೧೭ ।।  </div>
				<div class="verse">ಆಧ್ಯಾತ್ಮಿಕಾಧಿಭೂತಾಧಿದೈವಿಕಾರ್ಥಾತಿಸಂಕರಾತ್ ।। <br />ಗುಣಪ್ರಧಾನಭಾವೇನ ಗಹನೋಽಯಂ ತತೋ ಮತಃ ।।  ೬೧೮ ।।  </div>
				<div class="verse">ಸಂದೇಹೇ ಗಹನೇಽತ್ರಾಽಽತ್ಮಾ ಪ್ರವಿಷ್ಟೋ ಜಲಸೂರ್ಯವತ್ ।। <br />ವಿವಿಚ್ಯ ಯೇನ ವಿಜ್ಞಾತಃ ಸ ಸ್ಯಾದ್ವಿಶ್ಚಕೃದೀಶ್ವರಃ ।।  ೬೧೯ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಸಂಬೋಧಾತ್ಸರ್ವಂ ತೇನ ಕೃತಂ ಭವೇತ್ ।। <br />ನಿಃಶೇಷಪುರುಷಾರ್ಥಾಪ್ತೇರ್ನ ಕಾರ್ಯಂ ಶಿಷ್ಯತೇ ಪರಮ್ ।।  ೬೨೦ ।।  </div>
				<div class="verse">ಸ ಹಿ ಸರ್ವಸ್ಯ ಕರ್ತೇತಿ ತಸ್ಮಾದೇವಾಭಿಧೀಯತೇ ।। <br />ಕೃತಕೃತ್ಯತ್ವತೋ ಹೇತೋರ್ಲೋಕೋಽಯಂ ತಸ್ಯ ಲೋಕಿನಃ ।।  ೬೨೧ ।।  </div>
				<div class="verse">ನಿಃಶೇಷಜನಿಮತ್ಕಾರ್ಯಹೇತೋರ್ವಾ ಜ್ಞಾತತತ್ತ್ವಿನಃ ।। <br />ವಿಶ್ವಕೃತ್ತ್ವಂ ಭವೇದೇವಂ ಹೀತಿಹೇತುಪರಿಗ್ರಹಾತ್ ।।  ೬೨೨ ।।  </div>
				<div class="verse">ತಸ್ಯ ಸಾಕ್ಷಾದಯಂ ಲೋಕೋ ಯೋಽಹಂ ಬ್ರಹ್ಮೇತಿಬೋಧಿತಃ ।। <br />ಭೇದಾಶಙ್ಕಾಪನುತ್ತ್ಯರ್ಥಂ ಸ ಉ ಲೋಕ ಇತೀರ್ಥತೇ ।।  ೬೨೩ ।।  </div>
				<div class="verse">ಇಹೈವ ಕೃತಕೃತ್ಯತ್ವಾತ್ಸನ್ತಃ ಸ್ಯಾಮ ಪರಂ ಯದಿ ।। <br />ಬ್ರಹ್ಮ ಪ್ರತ್ಯಕ್ತಯಾ ವಿದ್ಮಃ ಕಥಂಚಿತ್ಕಲ್ಮಷಕ್ಷಯಾತ್ ।।  ೬೨೪ ।।  </div>
				<div class="verse">ನ ಚೇದಥ ಪರಂ ವಿದ್ಮಃ ಶಾಸ್ರಾಚಾರ್ಯಾನುಸಾರತಃ ।। <br />ಅವೇದಿನಂ ತದಾ ಬಾಲಂ ವಿನಷ್ಟಿರ್ಮಹತೀ ವ್ರಜೇತ್ ।।  ೬೨೫ ।।  </div>
				<div class="verse">ವಿನಷ್ಟಿಂ ಮಹತೀಂ ಚೇಯಾದ್ಯೋಽವೇದ್ಯಾತ್ಮಾಽವಿಚಕ್ಷಣಃ ।।  ೬೨೬ ।।  <br />ವಿನಾಷ್ಟಿರ್ಮಹತೀ ಚೇಹ ವಿನಾಶಾದಿಪ್ರಸೂತಿತಃ ।।  <br />ಆತ್ಮಾವಿದ್ಯೈವ ನಿರ್ದಿಷ್ಟಾ ಸಾಮಾನಾಧಿಕಾರಣ್ಯತಃ ।।  ೬೨೭ ।।  </div>
				<div class="verse">ಉಕ್ತಾರ್ಥಸ್ಯ ಪ್ರಕಾಶಾರ್ಥಮುತ್ತರಾರ್ಧೇನ ಭಣ್ಯತೇ ।। <br />ಯೇ ತದ್ವಿದುರಿತಿ ಶ್ರುತ್ಯಾ ಸ್ಪಷ್ಟಾರ್ಥಪ್ರತಿಪತ್ತಯೇ ।।  ೬೨೮ ।।  </div>
				<div class="verse">ಬ್ರಹ್ಮೈವ ಸನ್ತೋ ವಿಜ್ಞಾನಾತ್ಪ್ರಾಗತೋ ಬ್ರಹ್ಮಬೋಧತಃ ।। <br />ಭವಾಮೋ ಬ್ರಹ್ಮ ನಾನಾಪ್ತಂ ದಶಮೋ ದಶಮಂ ಯಥಾ ।।  ೬೨೯ ।।  </div>
				<div class="verse">ಬ್ರಹ್ಮಾಸ್ಮೀತಿ ಯದೈವೈತಮಾತ್ಮಾನಂ ದೇವಮಞ್ಜಸಾ ।। <br />ಅನುಪಶ್ಯತಿ ಸಾಕ್ಷಾತ್ತಮೀಶ್ವರಂ ಭೂತಭವ್ಯಯೋಃ ।।  ೬೩೦ ।।  </div>
				<div class="verse">ಈಶ್ವರಪ್ರತ್ಯಗಾತ್ಮಾಪ್ತೇಸ್ತದಾ ತದ್ಭೇದನಾಶತಃ ।। <br />ಈಶಿತವ್ಯತ್ವಸಂಕ್ರಾನ್ತೇರ್ನ ತತೋ ವಿಜುಗುಪ್ಸತೇ ।।  ೬೩೧ ।।  </div>
				<div class="verse">ಗುಪ್ತಿಮಿಚ್ಛಿತಿ ಸರ್ವೋಽಪಿ ಯತ ಈಶಾದ್ಭಯಾತುರಃ ।। <br />ಅಯಂ ತು ತದಭಿನ್ನತ್ವಾನ್ನ ತತೋ ಗುಪ್ತಿಮಿಚ್ಛತಿ ।।  ೬೩೨ ।।  </div>
				<div class="verse">ಯತೋ ವಾಚೋ ನಿವರ್ತನ್ತೇ ಅಪ್ರಾಪ್ಯ ಮನಸಾ ಸಹ ।। <br />ಆನನ್ದಂ ಬ್ರಹ್ಮಣೋ ವಿದ್ವಾನ್ನ ವಿಭೇತೀತಿ ಶಾಸ್ರಗೀಃ ।।  ೬೩೩ ।।  </div>
				<div class="verse">ನ ವಾ ನಿನ್ದತಿ ನಿಃಶೇಷದ್ವೈಲಹುತೇವಿನಾಶತಃ ।। <br />ಐಕಾತ್ಮ್ಯದರ್ಶನಾದ್ವಿದ್ವಾನ್ಯತ್ರ ತ್ವಸ್ಯೇತಿಶಾಸ್ರತಃ ।।  ೬೩೪ ।।  </div>
				<div class="verse">ನಿಃಶೇಷವಿಕ್ರಿಯಾಹೇತುಕಾಲಾತಿಕ್ರಮಹೇತುತಃ ।। <br />ಜನ್ಮಾದಿವಿಕ್ರಿಯಾಷಟ್ಕಸಂಗತಿಸ್ತಸ್ಯ ನೇಷ್ಯತೇ ।।  ೬೩೫ ।। </div>
				<div class="verse">ಅರ್ವಾಗ್ಯಸ್ಮಾದಯಂ ಕಾಲೋ ವಿಕುರ್ವಞ್ಜನಿಮಜ್ಜಗತ್ ।। <br />ಸಂವತ್ಸರಃ ಸ್ವಾವಯವೈರಹೋಭಿಃ ಪರಿವರ್ತತೇ ।। <br />ಜ್ಯೋತಿಷಾಮಪಿ ತಜ್ಜ್ಯೋತಿರಾಯುರ್ದೇವಾ ಉಪಾಸತೇ ।।  ೬೩೬ ।।  </div>
				<div class="verse">ಕೌಟಸ್ಥ್ಯಾದಮೃತಂ ಜ್ಯೋತಿರ್ಮೃತ್ಯುಭೂಮ್ಯತಿಲಙ್ಘನಾತ್ ।।  <br />ಕಾಲಸ್ಯ ಜರಣಾದಾತ್ಮಾ ಶ್ರುತೌ ಕಾಲಂಜರೋ ಮತಃ ।।  ೬೩೭ ।।  </div>
				<div class="verse">ಭಾವಾಭಾವಾತ್ಮಕಸ್ಯಾಸ್ಯ ಕಾರ್ಯಕಾರಣವಸ್ತುನಃ ।। <br />ಪರಮಾತ್ಮಾ ಸ್ವತಃ ಸಿದ್ಧೇರಾಯುರಸ್ಯ ಪರಾರ್ಥತಃ ।।  ೬೩೮ ।।  </div>
				<div class="verse">ಗನ್ಧರ್ವಾಃ ಪಿತರೋ ದೇವಾ ರಕ್ಷೋಭಿಶ್ಚ ಸಹಾಸುರಾಃ ।। <br />ಯಸ್ಮಿನ್ಪಞ್ಚಜನಾಃ ಪಞ್ಚ ವಿಯದನ್ತಾಃ ಪ್ರತಿಷ್ಠಿತಾಃ ।।  ೬೩೯ ।।  </div>
				<div class="verse">ಪಞ್ಚ ಪ್ರಾಣಾದಯೋ ವಾ ಸ್ಯುರನ್ನನ್ತಾಸ್ತಚ್ಛ್ರುತತ್ವತಃ ।। <br />ಅನ್ನಾಭಾವೇ ವಿವಕ್ಷ್ಯನ್ತೇ ಕಾಣ್ವಾನಾಂ ಜ್ಯೋತಿಷಾ ಸಹ ।। <br />ತಮೇವ ಕಾರಣಾತ್ಮಾನಂ ವಿದ್ವಾನ್ಮನ್ಯೇಽಮೃತೋಽಮೃತಮ್ ।।  ೬೪೦ ।।  </div>
				<div class="verse">ಕಾರ್ಯಕಾರಣಯೋಸ್ತತ್ತ್ವಂ ಯಸ್ಮಾದಾತ್ಮೈವ ನಿರ್ದ್ವಯಃ ।। <br />ಮನ್ಯ ಆತ್ಮಾನಮೇವಾತಃ ಕಾರ್ಯಕಾರಣವಜ್ಜಗತ್ ।।  ೬೪೧ ।।  </div>
				<div class="verse">ಪ್ರಧ್ವಸ್ತಭೇದಹೇತುತ್ವಾತ್ಕಾರಣಾದೇರಸಂಭವಾತ್ ।। <br />ಅಮೃತೋಽಮೃತಮಿತ್ಯಾಹ ಸ್ವಯಂ ವಿದ್ವಾನಿತಿ ಶ್ರುತಿಃ ।।  ೬೪೨ ।।  </div>
				<div class="verse">ಯತಃ ಪ್ರಾಣಆದಿಭಾವೋಽಯಂ ಪ್ರಾಣಾದೀನಾಂ ತಮೇವ ಯೇ ।। <br />ನಿಚಿಕ್ಯುಸ್ತೇ ವಿದುಃ ಸಾಕ್ಷಾದಗ್ರ್ಯಂ ಬ್ರಹ್ಮ ಸನಾತನಮ್ ।।  ೬೪೩ ।।  </div>
				<div class="verse">ನಿರಪೇಕ್ಷಾತ್ಮನೈವೇಹ ಸರ್ವಸ್ಯಾಽಽತ್ಮವತೋ ಯತಃ ।। <br />ಪ್ರಾಣಾದೇರಾತ್ಮವತ್ತಾ ಸ್ಯಾತ್ಪ್ರಾಣಸ್ಯ ಪ್ರಾಣಮಿತ್ಯತಃ ।।  ೬೪೪ ।।  </div>
				<div class="verse">ಅನಾತ್ಮಾ ಹಿ ಸ್ವತೋಽಸಿಧ್ಯನ್ಸ್ವತಃಸಿದ್ಧಮಪೇಕ್ಷತೇ ।। <br />ಆತ್ಮನಸ್ತು ಸ್ವತಃ ಸಿದ್ಧೇರ್ನಾಪೇಕ್ಷಾಽನಾತ್ಮಸಂಶ್ರಯಾತ್ ।।  ೬೪೫ ।।  </div>
				<div class="verse">ಅನ್ಯತಃ ಸಂಗಾತಿಃ ಸೇವಮವಿಚಾರಿತಸಿದ್ಧಿಕಾ ।। <br />ಅವಿದ್ಯೋತ್ಸಙ್ಗಸಂಸ್ಥೈವ ತತ್ತ್ವಜ್ಞಾನಾದ್ವಿನಶ್ಯತಿ ।।  ೬೪೬ ।।  </div>
				<div class="verse">ಅಕಾರ್ಯಾಕಾರಣಾತ್ಮೈವ ಕಾರ್ಯಕಾರಣವಸ್ತುನಃ ।। <br />ತತ್ತ್ವಮುಕ್ತಂ ಪೃಥಿವ್ಯಾದೇರ್ನಭೋನ್ತಸ್ಯಾಕ್ಷರಂ ಪರಮ್ ।।  ೬೪೭ ।।  </div>
				<div class="verse">ತಸ್ಯಾಸ್ಯ ದರ್ಶನೋಪಾಯಃ ಕಃ ಸ್ಯಾದಿತ್ಯಭಿಚೋದಿತೇ ।। <br />ಮನಸೈವೇತ್ಯತಃ ಪ್ರಾಹ ಶ್ರುತಿರ್ಬ್ರಹ್ಮಾವಬೋಧನೇ ।।  ೬೪೮ ।।  </div>
				<div class="verse">ಅವದಧ್ರೇ ಯತಶ್ಚೇಯಂ ಮಸೈವೇತಿ ಚ ಶ್ರುತಿಃ ।। <br />ಮನೋತಿರೇಕತೋಽಪೇಕ್ಷಾ ನೈವಾತಃ ಸಾಧನಾನ್ತರೇ ।।  ೬೪೯ ।।  </div>
				<div class="verse">ಆತ್ಮಾನಾತ್ಮಪದಾರ್ಥೇಷು ವಿಜ್ಞಾನೋತ್ಪತ್ತಿಸಾಧನಮ್ ।। <br />ಮನಃ ಸಾಧಾರಣಂ ದೃಷ್ಟಂ ಸರ್ವಜ್ಞಾನೈಕಹೇತುತಃ ।।  ।।  ೬೫೦ ।।  </div>
				<div class="verse">ಪ್ರತ್ಯಕ್ಚಿದಾಕೃತಿಸ್ತತ್ರ ಸರ್ವದಾ ಧರ್ಮಧರ್ಮಿಣೋಃ ।। <br />ಹೇತ್ವನ್ತರಾನಪೇಕ್ಷತ್ವಾದಾತ್ಮತ್ವಾತ್ಸಂನಿಧೇಃ ಸದಾ ।।  ೬೫೧ ।।  </div>
				<div class="verse">ಆತ್ಮಾಕೃತಿರತೋ ನಿತ್ಯಾ ತದ್ಧೇತೋಃ ಸಂಭವಾತ್ಸದಾ ।। <br />ಅಜ್ಞಾನಾದೇಶ್ಚ ಚಿದ್ರೂಪಂ ತದ್ಯಾಥಾತ್ಮ್ಯಾನ್ನ ವಾರ್ಯತೇ ।।  ೬೫೨ ।।  </div>
				<div class="verse">ಧರ್ಮಾಧರ್ಮಾದ್ಯಪೇಕ್ಷತ್ವಾದನ್ಯತ್ವಾಚ್ಚಾನ್ಯವಸ್ತುನಃ ।। <br />ಶಬ್ದಾದ್ಯಾಕಾರತಾ ತಸ್ಮಾತ್ಕಾದಾಚಿತ್ಕೀ ಧಿಯೋ ಭವೇತ್ ।।  ೬೫೩ ।।  </div>
				<div class="verse">ಯದ್ಯಪೀಮೌ ಜಗತ್ಯಸ್ಮಿನ್ನಾತ್ಮಜ್ಞಾನಪುರಃಸರೌ ।। <br />ಶಬ್ದಾದ್ಯನಾತ್ಮವಿಜ್ಞಾನಭಾವಾಭಾವೌ ಸ್ವಭಾವತಃ ।।  ೬೫೪ ।।  </div>
				<div class="verse">ತಥಾಽಪ್ನುಭವಾದೇವ ಪ್ರತ್ಯಕ್ತತ್ತ್ವಾನಭಿಜ್ಞತಾ ।। <br />ಅನಾತ್ಮಬೋಧವತ್ಸಿದ್ಧಾಽವಿದ್ಯಾಽತಃ ಪ್ರತ್ಯಗಾತ್ಮನಿ ।।  ೬೫೫ ।।  </div>
				<div class="verse">ಉತ್ಪನ್ನಸ್ಯಾಪಿ ಚೋತ್ಪತ್ತಿಃ ಕೂಪಾಕಾಶಾದಿವತ್ತತಃ ।।  <br />ಪ್ರತ್ಯಗ್ಯಾಥಾತ್ಮ್ಯಬೋಧಸ್ಯ ವ್ಯುತ್ಪತ್ತೇರ್ಗುರುಶಾಸ್ರತಃ ।।  ೬೫೬ ।।  </div>
				<div class="verse">ಪ್ರಸಾದಾದನು ಶಾಸ್ರಾದೇರ್ಮನಸೈವೇತ್ಯತಃ ಶ್ರುತಿಃ ।। <br />ದ್ರಷ್ಟವ್ಯಮಾತ್ಮನಸ್ತತ್ತ್ವಮಿತ್ಯಾಹಾಸ್ಮದ್ಧಿತೈಷಿಣೀ ।।  ೬೫೭ ।।  </div>
				<div class="verse">ದೃಶ್ಯಂ ಚೇನ್ಮನಸೈವೈತದ್ದ್ರಷ್ಟೃತ್ವಾದಿಪ್ರಭೇದತಃ ।। <br />ಪುನಃ ಪ್ರಸಕ್ತಂ ನಾನಾತ್ವಂ ಮೈವಂ ಯಸ್ಮಾನ್ನಿಷಿಧ್ಯತೇ ।।  ೬೫೮ ।।  </div>
				<div class="verse">ನೇಹ ಪ್ರಮಾಣತೋ ಮೇಯಂ ಯಸ್ಮಾನ್ನಾನಾಽಸ್ತಿ ಕಿಂಚನ ।। <br />ಅಜ್ಞಾತಂ ಯದಿ ವಾ ಜ್ಞಾತಂ ವಸ್ತು ನಾನಾತ್ವಭಾಙ್ನ ಹಿ ।।  ೬೫೯ ।।  </div>
				<div class="verse">ನಾನಾತ್ವಬುದ್ಧಯೇ ನಾಲಮಮಿತೋಽರ್ಥೋ ಯತಸ್ತತಃ ।। <br />ಅಜ್ಞಾತಃ ಸಂಶಯಜ್ಞಾತೋ ಮಿಥ್ಯಾಜ್ಞಾತೋ ನ ಭಿತ್ತಯೇ ।।  ೬೬೦ ।।  </div>
				<div class="verse">ಸಮ್ಯಗ್ಜ್ಞಾತೋಽಪಿ ನೈವಾರ್ಥೋ ದ್ವೈತಬೋಧಕೃದಿಷ್ಯತೇ ।। <br />ದ್ವೈತಕಾರಣಬಾಧೇನ ಸಮ್ಯಗ್ಜ್ಞಾತತ್ವಸಿದ್ಧಿತಃ ।।  ೬೬೧ ।।  </div>
				<div class="verse">ಮೇಯವ್ಯಾಪ್ತಿಶ್ಚ ಮಾನಾನಾಂ ನಾನ್ಯವ್ಯಾವೃತ್ತಿವರ್ತ್ಮನಾ ।। <br />ವ್ಯಾವರ್ತ್ಯೇಷ್ವಪಿ ತತ್ಸಕ್ತೇರ್ನ ಚಾಪಿ ಲಭತೇಽವಧಿಮ್  ।।  ೬೬೨ ।।  </div>
				<div class="verse">ಮೇಯೇನೈವ ಸಮಾಪ್ತತ್ವಾತ್ತತೋಽನ್ಯಾ ವ್ಯಾಪೃತಿರ್ನ ಚ ।। <br />ನಾತೋ ವತ್ಸ್ವನ್ತರವ್ಯಾಪ್ತಿಂ ವ್ಯಾವೃತ್ತಿಂ ವಾಽಶ್ನುತೇ ಪ್ರಮಾ ।।  ೬೬೩ ।।  </div>
				<div class="verse">ವ್ಯಾವೃತ್ತೇಶ್ಚಾಪ್ಯವಸ್ತುತ್ವಾನ್ನ ಸದ್ವಸ್ತೂಪಲಮ್ಭನೈಃ ।। <br />ಪ್ರಮಾಣೈರಪಿ ಸಂಬನ್ಧಃ ಪ್ರತ್ಯಕ್ಷಪ್ರಮುಖೈಃ ಕಚಿತ್ ।।  ೬೬೪ ।।  </div>
				<div class="verse">ಅಭಾವಮಾತ್ರಬೋಧಿತ್ವಾನ್ನಾಭಾವಾದಪಿ ಭೇದಧೀಃ ।। <br />ಭಾವಾಭಾವಾವಭಾವೇನ ಪ್ರತ್ಯಕ್ಷೇಣೇವ ನೇಕ್ಷತೇ ।।  ೬೬೫ ।।  </div>
				<div class="verse">ಯೋಽಪಿ ಪ್ರತ್ಯಕ್ಷತೋಽಭಾವಂ ವಾದೀ ಕಶ್ಚಿತ್ಸಮೀಕ್ಷತೇ ।। <br />ತಾವನ್ಮಾತ್ರಾವಸಾಯಿತ್ವಾದ್ದ್ವೈತಂ ನಾಸಾವಪೀಕ್ಷತೇ ।।  ೬೬೬ ।।  </div>
				<div class="verse">ಪ್ರತ್ಯಕ್ಷಸ್ಯಾನುವೃತ್ತಿಂ ಚ ವ್ಯಾವೃತ್ತಿಂ ತದ್ಭಿದಾಂ ಚ ಸಃ ।। <br />ಪ್ರತ್ಯಕ್ಷೇಣೈವ ಸಂ ಪಶ್ಯೇತ್ಕಥಮಿತ್ಯಭಿಧೀಯತಾಮ್ ।।  ೬೬೭ ।।  </div>
				<div class="verse">ಯತೋ ಮಾನಂ ನ ಹೀಹಾಸ್ತಿ ನಾನಾತ್ವಪ್ರತಿಪತ್ತಯೇ ।। <br />ಖಕಾರ್ಷ್ಣ್ಯವದತಸ್ತತ್ಸ್ಯಾದವಿಚಾರಿತಸಿದ್ಧಿಕಮ್ ।।  ೬೬೮ ।।  </div>
				<div class="verse">ಅಜ್ಞಾತವಸ್ತುಹೇತ್ವೇವ ಯಸ್ಮಾನ್ನಾನಾ ತತೋಽವದತ್ ।। <br />ಮೃತ್ಯೋಃ ಸ ಮೃತ್ಯುಮಾಪ್ನೋತಿ ಯೋಽತ್ರ ನಾನೇವ ಪಶ್ಯತಿ ।।  ೬೬೯ ।।  </div>
				<div class="verse">ಮೃತ್ಯುರ್ಹಿರಣ್ಯಗರ್ಭಃ ಸ್ಯಾತ್ಸ್ವಕಾರ್ಯಪ್ರಲಯತ್ವತಃ ।। <br />ತಸ್ಯಾಪಿ ಮೃತ್ಯುರ್ವಿಜ್ಞೇಯೋ ಯತ ಆವಿರಭೂದಸೌ ।।  ೬೭೦ ।।  </div>
				<div class="verse">ಮಿಥ್ಯಾದರ್ಶನದೋಷಿತ್ವಾನ್ಮಿಥ್ಯಾದರ್ಶನಕಾರಣಮ್ ।। <br />ಮೃತ್ಯೋರ್ಮೃತ್ಯುಮಸಾವೇತಿ ಯೋ ನಾನೇವೇಹ ವೀಕ್ಷತೇ ।।  ೬೭೧ ।।  </div>
				<div class="verse">ಪೂರ್ವಂ ಜ್ಞಾನಸಮುತ್ಪತ್ತೇರ್ನಾನೈವೇತಿ ಹ್ಯಭೂನ್ಮತಿಃ ।। <br />ಜ್ಞಾನೋತ್ಪತ್ತೌ ತು ತದ್ಬ್ರಾಧಾನ್ನಾನೇವೇತಿ ಪ್ರಯುಜ್ಯತೇ ।।  ೬೭೨ ।।  </div>
				<div class="verse">ವಸ್ತುವೃತ್ತಂ ಯತೋಽದ್ವೈತಂ ನಾನಾತ್ವಂ ಮೋಹಹೇತುಜಮ್ ।। <br />ಏಕಧೈವಾತ ಆತ್ಮಾಽಯಂ ದ್ರಷ್ಟವ್ಯಃ ಶ್ರುತಿವರ್ತ್ಮಗೈಃ ।।  ೬೭೩ ।।  </div>
				<div class="verse">ಏಕೇನೈವ ಪ್ರಕಾರೇಣ ಭಾಸ್ವಚ್ಚಿನ್ಮಾತ್ರರೂಪಿಣಾ ।। <br />ಶಾಸ್ರೈಕಮಾನತೋ ಬ್ರಹ್ಮ ದ್ರಷ್ಟವ್ಯಂ ಪ್ರತ್ಯಗಾತ್ಮನಾ ।।  ೬೭೪ ।।  </div>
				<div class="verse">ಸಮಸ್ತವ್ಯಸ್ತತಾದೃಷ್ಟಿರೇಕಧೈವೇತಿವಾಕ್ಯತಃ ।। <br />ಮಿಥ್ಯೇತಿ ಗಮ್ಯತೇ ಶ್ರೌತಾನ್ಮೃತ್ಯೋರಿತಿ ಚ ನಿನ್ದನಾತ್ ।।  ೬೭೫ ।।  </div>
				<div class="verse">ಏತದಪ್ರಮಯಂ ಬ್ರಹ್ಮ ಮೃತ್ಯುಹೇತೋರ್ನಿಷೇಧನಾತ್ ।। <br />ಮೃತ್ಯುರ್ವೈ ತಮ ಇತ್ಯುಕ್ತಂ ತಚ್ಚ ಬೋಧಾನ್ನಿರಾಕೃತಮ್ ।।  ೬೭೬ ।।  </div>
				<div class="verse">ಏಕಧೈವ ಯತಸ್ತತ್ತ್ವಂ ಸರ್ವಸ್ಯ ಜಗತಸ್ತತಃ ।। <br />ಕ್ರಿಯಾಕಾರಕಸಂಭೇದಧೀರ್ಮೃಷೇತ್ಯವಧಾರ್ಯತಾಮ್ ।।  ೬೭೭ ।।  </div>
				<div class="verse">ಯತ್ರ ಹಿ ದ್ವೈತಮಿತ್ಯೇವಂ ಯತ್ರ ತ್ವಸ್ಯೇತಿ ಚ ಶ್ರುತಿಃ ।। <br />ನಾನಾತ್ವದೃಷ್ಟೇರ್ಮಿಥ್ಯಾತ್ವಂ ಸ್ವಯಮೇವಾವದತ್ಪುರಾ ।।  ೬೭೮ ।।  </div>
				<div class="verse">ಏಕಧಾ ಚೇತ್ಪರಂ ಬ್ರಹ್ಮ ದ್ರಷ್ಟವ್ಯಂ ಕಥಮುಚ್ಯತೇ ।। <br />ದ್ರಷ್ಟ್ರಾದಿಭೇದಸದ್ಭಾವೇ ದ್ರಷ್ಟವ್ಯತ್ವಪ್ರಸಿದ್ಧಿತಃ ।।  ೬೭೯ ।।  </div>
				<div class="verse">ಅಪ್ರಮೇಯಂ ಕಥಂ ವಸ್ತು ಪ್ರಮಾನ಼ೇನ ಪ್ರಮೀಯತೇ ।। <br />ಮೀಯತೇ ಚೇತ್ಪ್ರಮಾಣೇನ ನಾಪ್ರಮೇಯಂ ತದಿಷ್ಯತೇ ।।  ೬೮೦ ।।  </div>
				<div class="verse">ನೈಷ ದೋಷಃ ಪುರೋಕ್ತತ್ವಾತ್ಪರಿಹಾರಸ್ಯ ಚಾಞ್ಜಸಾ ।। <br />ಭೂಯೋಽಪಿ ಪರಿಹಾರೋಕ್ತೌ ಭವೇತ್ಪಿಷ್ಟಸ್ಯ ಪೇಷಣಮ್ ।।  ೬೮೧ ।।  </div>
				<div class="verse">ಪ್ರಮಾತ್ರಾದೇರುಪಾದಾನಮೈಕಾತ್ಮ್ಯಪ್ರತಿಬನ್ಧಕಮ್ ।। <br />ಯತೋಽತಸ್ತತ್ಪ್ರಬೋಧೇಽಸ್ಮಿನ್ನ ಪ್ರಮಾತ್ರಾದ್ಯಪೇಕ್ಷತೇ ।।  ೬೮೨ ।।  </div>
				<div class="verse">ಮೇಯಸ್ಯ ಮಾನಸಂಬನ್ಧೇ ಪ್ರಮೇಯ ಇತಿ ಗೀರಿಯಮ್ ।। <br />ಪ್ರಮಾಫಲಂ ತ್ವಪ್ರಮೇಯಂ ಯತೋ ನಾತೋ ವಿರುದ್ಧತಾ ।।  ೬೮೩ ।।  </div>
				<div class="verse">ಅಜ್ಞಾತವಸ್ತುನಾ ಯೋಗೋ ಮಾನಸ್ಯೇಹ ಯತಸ್ತತಃ ।। <br />ಜ್ಞಾತಸ್ಯ ಚಾಪ್ರಮೇಯತ್ವಾನ್ನಾಪೇಕ್ಷಾ ಮಾನಸಂಗತೌ ।।  ೬೮೪ ।।  </div>
				<div class="verse">ಫಲಾತ್ಮನೈವ ತನ್ಮಾನಂ ನ ತು ಮಾತ್ರಾದಿರುಪತಃ ।। <br />ಅಭಿವ್ಯನಕ್ತಿ ನೋ ಜ್ಞಾತಂ ನಾತೋಽಸ್ಯ ಸ್ಯಾತ್ಪ್ರಮೇಯತಾ ।।  ೬೮೫ ।।  </div>
				<div class="verse">ತರಾವೇವ ಚ್ಛಿದಾ ಯದ್ವದ್ದ್ವೈಧೀಭಾವೇ ತು ನೇಷ್ಯತೇ ।। <br />ಪ್ರಮೇಯತ್ವಂ ತಥಾಽಜ್ಞಾತೇ ನ ತು ಜ್ಞಾತೇ ಫಲಾತ್ಮತಾ ।।  ೬೮೬ ।।  </div>
				<div class="verse">ಆಮಗೋಽಪೀಮಮಾತ್ಮಾನಂ ತತ್ತಮೋಧ್ವಸ್ತಿವರ್ತ್ಮನಾ ।। <br />ಅವಬೋಧಯತೀತ್ಯೇವಂ ಭಣ್ಯತೇ ದೃಷ್ಟಿತತ್ತ್ವತಃ ।।  ೬೮೭ ।।  </div>
				<div class="verse">ಸ್ವತಃಸಿದ್ಧಾದ್ಯತಃ ಸಿದ್ಧಿರಜ್ಞಾತಾದಪಿ ಚಾಽಽತ್ಮನಃ ।।  ।। <br />ಸಿದ್ಧ್ಯಸಿದ್ಧ್ಯೋಃ ಪ್ರಮಾತ್ರಾದೇಸ್ತತ್ಸಿದ್ಧೌ ಕಿಮಪೇಕ್ಷತೇ ।।  ೬೮೮ ।।  </div>
				<div class="verse">ಜ್ಞಾನವ್ಯಾಪ್ತಿರ್ಹಿ ಶಬ್ದಾದೌ ಸ್ಯಾದೇಕಪ್ರಕೃತಿತ್ವತಃ ।। <br />ಅಕಾರ್ಯಕಾರಣೇ ವ್ಯಾಪ್ತಿಃ ಕಥಂ ಸ್ಯಾತ್ಪ್ರತ್ಯಗಾತ್ಮನಿ ।।  ೬೮೯ ।।  </div>
				<div class="verse">ಶಬ್ದಪ್ರವೃತ್ತಿಹೇತೂನಾಂ ಪ್ರತ್ಯಗಾತ್ಮನ್ಯಸಂಭವಾತ್ ।। <br />ನಾಭಿಧಾನಾಭಿಧೇಯತ್ವಸಂಗತ್ಯಾಽತಃ ಪ್ರಬೋಧ್ಯತೇ ।।  ೬೯೦ ।।  </div>
				<div class="verse">ಪ್ರತ್ಯಗಜ್ಞಾನಹೇತೂತ್ಥೋ ಯತ್ರಾನಾತ್ಮಾ ಪ್ರಸಿಧ್ಯತಿ ।। <br />ಜ್ಞಾತೃಜ್ಞೇಯಪ್ರಭೇದಃ ಸ್ಯಾತ್ತತ್ರ ಪ್ರತ್ಯಗನಾತ್ಮನೋಃ ।।  ೬೯೧ ।।  </div>
				<div class="verse">ಯತ್ರ ತ್ವಾತ್ಮೈವ ಮೇಯಃ ಸ್ಯಾತ್ತತ್ರ ಮೇಯಾತಿರೇಕತಃ ।। <br />ಕಃ ಪ್ರಮಾತಾ ಪ್ರಮಾಣಂ ವಾ ಯಮೇವೇತಿ ತಥಾ ಶ್ರುತಿಃ ।।  ೬೯೨ ।।  </div>
				<div class="verse">ಮಾನಾಪೇಕ್ಷ್ಯೇವ ಯೋ ಭಾವಃ ಸ ಏವಾಮಾನತೋ ನ ಸನ್ ।। <br />ಮಾನಾನಪೇಕ್ಷಸಿದ್ಧಿಸ್ತು ಕಸ್ಮಾನ್ಮಾನಮಪೇಕ್ಷತೇ ।।  ೬೯೩ ।।  </div>
				<div class="verse">ಮಾತೃಮಾನಪ್ರಮೇಯಾಣಾಂ ಪ್ರತ್ಯಕ್ತ್ವಾದಾತ್ಮವಸ್ತುನಃ ।। <br />ನಾತಃ ಪ್ರಮೇಯತಾ ತಸ್ಯ ಸ್ವತಶ್ಚಾವಗಮಾತ್ಮನಃ ।।  ೬೯೪ ।।  </div>
				<div class="verse">ಪ್ರಮಾತತ್ಫಲಯೋರ್ಭಿತ್ತೇರ್ನೇಹ ಚೋದ್ಯಸ್ಯ ಸಂಭವಃ ।। <br />ಕ್ರಿಯಯೋರ್ಹಿ ಪ್ರಭೇದೇ ತತ್ಕಿಂ ಪೂರ್ವಮಿತಿ ಚೋದ್ಯತೇ ।।  ೬೯೫ ।।  </div>
				<div class="verse">ಅಪೀತಕರಣಗ್ರಾಮಃ ಪುಮಾನ್ಯದ್ವತ್ಸುಷುಪ್ತಗಃ ।। <br />ಶಬ್ದಾನ್ನಿದ್ರಾಮಪಾಸ್ಯಾಥ ಯಥಾವಸ್ತ್ವವಬೋಧ್ಯತೇ ।।  ೬೯೬ ।।  </div>
				<div class="verse">ಅಗೃಹೀತ್ವೈವ ಸಂಬನ್ಧಮಭಿಧಾನಾಭಿಧೇಯಯೋಃ ।। <br />ಹಿತ್ವಾ ನಿದ್ರಾಂ ಪ್ರಬುಧ್ಯನ್ತೇ ಯಥೇಹಪಿ ತಥಾಽಽತ್ಮನಿ ।।  ೬೯೭ ।। </div>
				<div class="verse">ಶಬ್ದಶಕ್ತೇರಚಿನ್ತ್ಯತ್ವಾದಾತ್ಮತ್ವಾದ್ಬೋಧರೂಪಿಣಃ ।। <br />ತತ್ಸಾಕ್ಷ್ಯತ್ವಾಚ್ಚ ನಿದಾಯಾ ವಿದ್ಮಸ್ತಂ ಮೋಹಹಾನತಃ ।।  ೬೯೮ ।।  </div>
				<div class="verse">ಧರ್ಮಾಧರ್ಮೌ ರಜೋ ಜ್ಞೇಯಂ ರಜೋವತ್ತನ್ಮಲತ್ವತಃ ।। <br />ತದಕರ್ತೃತ್ವತೋ ಬ್ರಹ್ಮ ವಿರಜೋಽಕಾರಣತ್ವತಃ ।।  ೬೯೯ ।।  </div>
				<div class="verse">ಅಸಮ್ಯಗ್ಜ್ಞಾನಯಾಥಾತ್ಮ್ಯೋ ಜನಿಮತ್ಪ್ರಕೃತಿತ್ವತಃ ।। <br />ಆತ್ಮೈವಾಽಽಕಾಶಶಬ್ದೇನ ಶ್ರುತ್ಯೇಹ ಪ್ರತಿಪಾದ್ಯತೇ ।।  ೭೦೦ ।।  </div>
				<div class="verse">ಜನಿಮತ್ಕಾರಣಾದಾತ್ಮಾ ಯೋಽಸ್ಥೂಲಾದಿವಿಶೇಷಣಃ ।। <br />ಆಕಾಶಾತ್ಸ ಪರೋ ಜ್ಞೇಯಸ್ತಸ್ಯಾಪೂರ್ವಾದಿರೂಪತಃ ।।  ೭೦೧ ।।  </div>
				<div class="verse">ಯಸ್ಮಾದೇವಮತೋಽಜೋಽಸಾವಕಾರ್ಯಾಕಾರಣತ್ವತಃ ।। <br />ಅಜತ್ವಾದೇವ ನಿಃಶೇಷವಿಕಾರಾಣಾಮಪಾಕ್ರಿಯಾ ।।  ೭೦೨ ।।  </div>
				<div class="verse">ಅವ್ಯಾವೃತ್ತಾನನುಗತೇರ್ಮಹಾನಾತ್ಮೇತಿ ಭಣ್ಯತೇ ।। <br />ಕೌಟಸ್ಥ್ಯಾಚ್ಚ ಧ್ರುವೋ ಜ್ಞೇಯೋ ವಿಕಾರೋಚ್ಛಿತ್ತ್ಯಸಂಭವಾತ್ ।।  ೭೦೩ ।।  </div>
				<div class="verse">ಪ್ರತ್ಯಕ್ತಯಾ ಶ್ರುತೇರ್ವಾಕ್ಯಾತ್ತಮೇವೋಕ್ತವಿಶೇಷಣಮ್ ।।  <br />ಅನ್ವಯವ್ಯತಿರೇಕಾಭ್ಯಾಂ ವಿಜ್ಞಾಯಾಽಽತ್ಮಾನಮಾದಿತಃ ।।  ೭೦೪ ।।  </div>
				<div class="verse">ಬುಭುತ್ಸೋಚ್ಛೇದಿನೀಂ ಪ್ರಜ್ಞಾಂ ಸರ್ವಾಜ್ಞಾನನಿರಾಸತಃ ।। <br />ಸರ್ವಜ್ಞೇಯಸಮಾಪ್ತೇಶ್ಚ ಕುರ್ಯಾದ್ವಾಕ್ಯಾರ್ಥಬೋಧತಃ ।।  ೭೦೫ ।।  </div>
				<div class="verse">ಇಹ ವ್ಯಾಚಕ್ಷತೇ ಕೇಚಿದುಕ್ತಾದ್ವ್ಯಾಖ್ಯಾನತೋಽನ್ಯಥಆ ।। <br />ಕೃತಾಯಾಃ ಕರಣಂ ಕೀದೃಕ್ಪ್ರಜ್ಞಾಯಾ ಇತಿ ಚೋದಿತೇ ।।  ೭೦೬ ।।  </div>
				<div class="verse">ಉಚ್ಯತೇ ವಚಸಾ ಬುದ್ಧೌ ವಸ್ತುಮಾತ್ರಂ ಸಮರ್ಪ್ಯತೇ ।। <br />ವಿಜ್ಞಾತಸ್ಯ ಸತತ್ತ್ವಸ್ಯ ತಾದಾತ್ಮ್ಯಪ್ರತಿಪಾದನಮ್ ।।  ೭೦೭ ।।  </div>
				<div class="verse">ಭಾವನಾಜ್ಞಾನಸಂತಾನೈಃ ಪ್ರಜ್ಞಾಕರಣಮುಚ್ಯತೇ ।।  <br />ಅಸ್ಮಿನ್ಕಾಲೇ ತು ಸಾ ಪ್ರಜ್ಞಾ ನಿಷ್ಠಾಂ ನೀತಾ ಕೃತಾ ಭವೇತ್ ।।  ೭೦೮ ।।  </div>
				<div class="verse">ಇತ್ಯೇತದುರರೀಕೃತ್ಯ ವಿಜ್ಞಾಯೇತ್ಯುಕ್ತಮಾದರಾತ್ ।। <br />ಪ್ರಮಾಣವೃತ್ತಮುಕ್ತ್ವೈತನ್ಮನಸೈವೇತಿವಾಕ್ಯತಃ ।।  ೭೦೯ ।।  </div>
				<div class="verse">ಮಾತ್ರಾದ್ಯಪ್ರವಿಭಕ್ತಂ ಸದದ್ವೈತಂ ಬ್ರಹ್ಮ ಶಾಶ್ವತಮ್ ।। <br />ದ್ರಷ್ಟವ್ಯಂ ತತ್ಕಥಂ ಸಾಕ್ಷಾನ್ಮಾತೃಮಾನಾದ್ಯಸಂಭವಾತ್ ।।  ೭೧೦ ।।  </div>
				<div class="verse">ದ್ರಷ್ಟವ್ಯಂ ಮನಸೈವೈತನ್ನಾನ್ಯಾ ಗತಿರಿಹೇಷ್ಯತೇ ।। <br />ಕಥಂ ತದಿತಿ ಚೇದತ್ರ ಮಾನವ್ಯಾಪಾರ ಉಚ್ಯತೇ ।।  ೭೧೧ ।।  </div>
				<div class="verse">ತತ್ತ್ವಮಸ್ಯಾದಿವಾಕ್ಯೋಕ್ತೌ ಶಬ್ದಮಾತ್ರಾವಲೋಕನಮ್ ।। <br />ಶ್ರೋತ್ರೇಣ ಕ್ರಿಯತೇ ತಸ್ಯ ಶಬ್ದಸ್ಯಾಽಽಲೋಚಿತಸ್ಯ ತು ।।  ೭೧೨ ।।  </div>
				<div class="verse">ಸ್ವರವರ್ಣಪದೋಕತ್ಯಾಽಽನುಪೂರ್ವೀ ಯಾ ಪ್ರವಿಭಾಗಭಾಕ್ ।। <br />ಪ್ರವಿಭಕ್ತಕ್ರಮವತೀ ಮನಸಾ ತಸ್ಯ ಕಲ್ಪ್ಯತೇ ।।  ೭೧೩ ।।  </div>
				<div class="verse">ಸ್ವೇನಾರ್ಥೇನಾಭಿಸಂಬನ್ಧಃ ಸಿದ್ಧಶಬ್ದಸ್ಯ ಯಃ ಸದಾ ।। <br />ದೃಶ್ಯತೇ ಮನಸೈವಾಸೌ ನಾತೋಽನ್ಯೇನೇಹ ಕೇನಚಿತ್ ।।  ೭೧೪ ।।  </div>
				<div class="verse">ತತ್ರಾರ್ಥಪ್ರತ್ಯಯೋ ಯೋಽಸೌ ಪ್ರಮಾತುರ್ಮಾನಸೋ ಭವೇತ್ ।। <br />ಅವಿಶಿಷ್ಟಃ ಸ ಬಾಹ್ಯೇನ ಮೇಯೇನಾರ್ಥೇನ ಸಂಗತೇಃ ।।  ೭೧೫ ।।  </div>
				<div class="verse">ಪ್ರತ್ಯಯಶ್ಚ ಯಥಾರೂಪೋ ಮಾನಸೋಽಸ್ಯೋಪಜಾಯತೇ ।। <br />ಪ್ರಾಜ್ಞ ಆತ್ಮಾಽಪಿ ತಾದಾತ್ಮ್ಯಾತ್ತನ್ಮಯತ್ವಂ ನಿಗಚ್ಛತಿ ।।  ೭೧೬ ।।  </div>
				<div class="verse">ಮನೋಬುದ್ಧ್ಯೋರಭೇದೇನ ವ್ಯವಹಾರಶ್ರುತಾವಿಹ ।। <br />ತತ್ರೈವಂ ಸತಿ ಯೋಪ್ಯಸ್ಯ ದೇವತಾವಿಷಯೋ ಭವೇತ್ ।।  ೭೧೭ ।।  </div>
				<div class="verse">ಯಥಾ ಶ್ರುತೌ ಮನಸ್ಯೇವ ಪ್ರತ್ಯಯಃ ಸೋಽವತಿಷ್ಠತೇ ।।  <br />ತನ್ಮಯತ್ವಂ ತಥೈವೈತಿಕ್ರಮೇಣೈವ ಸ ಮಾನವಃ ।।  ೭೧೮ ।।  </div>
				<div class="verse">ದ್ವೈತೈಕತ್ವಂ ಶ್ರುತಾಚ್ಛಬ್ದಾತ್ಪಶ್ಯತೀಹ ಯದಾ ಹ್ಯಸೌ ।। <br />ಹೈರಣ್ಯಗರ್ಭಮಾತ್ಮೇತಿ ಬೌದ್ಧಂ ಜ್ಞಾನಂ ತದಾ ಭವೇತ್ ।।  ೭೧೯ ।।  </div>
				<div class="verse">ಸ ಖಲೂತ್ಪನ್ನವಿಜ್ಞಾನಸ್ತನ್ಮಯಃ ಸಂಸ್ತಥಾ ವ್ರಜೇತ್ ।। <br />ತಸ್ಮಿನ್ನೇವ ಸ ವಿಜ್ಞಾನ ಆತ್ಮರೂಪೇ ಸ್ಥಿತೋ ಭವೇತ್ ।।  ೭೨೦ ।।  </div>
				<div class="verse">ಬೌದ್ಧೇಽಥ ಸ ಯದಾ ತತ್ತ್ವಂ ಪರಂ ಸಮನುಪಶ್ಯತಿ ।। <br />ತದಾ ವಿವಿಚ್ಯ ರೂಪಾಣಿ ಕ್ರಮಶೋ ಯೋ ಧಿಯಃ ಶುಭಮ್ ।। <br />ವೀಕ್ಷತೇ ಕೇವಲಂ ಶುದ್ಧಂ ತತ್ತ್ವಂ ಬ್ರಹ್ಮ ಸನಾತನಮ್ ।।  ೭೨೧ ।।  </div>
				<div class="verse">ತನ್ಮನೋಽಥ ಪರೇ ತತ್ತ್ವೇ ಲಬ್ಧಲಕ್ಷ್ಯಂ ಸ್ವ ಆತ್ಮನಿ ।। <br />ರೂಪಾಣಿ ವಿಲಿಖತ್ಸಾಕ್ಷಾನ್ನಿರ್ವಾಣಂ ಸಂಪ್ರಲೀಯತೇ ।।  ೭೨೨ ।।  </div>
				<div class="verse">ಪರಂ ತತ್ತ್ವಂ ಪ್ರದೃಶ್ಯೈವಂ ಮನಸ್ಯದ್ವೈತತಾಂ ಗತೇಃ ।। <br />ವಿಜ್ಞಾನಂ ಕೇವಲಂ ಶುದ್ಧಂ ಸ್ವಾತ್ಮನ್ಯೇವಾವತಿಷ್ಠತೇ ।।  ೭೨೩ ।।  </div>
				<div class="verse">ದಾಹ್ಯಂ ದಗ್ಧ್ವಾ ಯಥಾ ವಹ್ನಿರ್ದಾಹ್ಯನಾಶಮನು ಸ್ವಯಮ್ ।। <br />ನಶ್ಯತೀದಂ ಮನಸ್ತದ್ವದ್ದೂೈತಮದ್ವೈತರೂಪತಾಮ್ ।। <br />ಆಪಾದ್ಯ ವಿಷಯಂ ಸಮ್ಯಕಸ್ವಯಮೇವ ಪ್ರಲೀಯತೇ ।।  ೭೨೪ ।।  </div>
				<div class="verse">ಮನಸ್ಯಸ್ಮಿನ್ನಿಲೀನೇ ತು ಯತ್ಸುಖಂ ಸ್ವಾತ್ಮಸಾಕ್ಷಿಕಮ್ ।। <br />ಯೋಗಾವಸ್ಥಾಂ ಪರಾಮೇತಾಮಾಹುರ್ಯೋಗಾವಿದೋ ಜನಾಃ ।।  ೭೨೫ ।।  </div>
				<div class="verse">ಭೂಮೌ ಯಥಾಽಽಹಿತಂ ಲೋಹಂ ಭೂಮಿತ್ವಮುಪಗಚ್ಛತಿ ।। <br />ಮನೋಽಕ್ಷರೇ ಧೃತಂ ತದ್ವದಭರತ್ವಂ ನಿಗಚ್ಛತಿ ।।  ೭೨೬ ।।  </div>
				<div class="verse">ಏತಚ್ಚ ದೃಷ್ಟಂ ಲೋಕೇಽಪಿ ಯೈರ್ಭಾವೈಃ ಸಂಪ್ರಯುಜ್ಯತೇ ।। <br />ಮನಸ್ತನ್ಮಯತಾಮೇತಿ ತದ್ಭಾವೇನಾನುರಞ್ಜಿತಮ್ ।।  ೭೨೭ ।।  </div>
				<div class="verse">ಏವಮಸ್ಮಿನ್ಪರೇ ತತ್ತ್ವೇ ಭಾವ್ಯಮಾನೇ ಮುಮುಕ್ಷುಣಾ ।। <br />ತದ್ಭಾವಮಚಿರೇಣೈತಿ ಸ್ಥೈರ್ಯಂ ಚಾತ್ರೈವ ಗಚ್ಛತಿ ।।  ೭೨೮ ।।  </div>
				<div class="verse">ಮನೋವಿನಾಶಮನ್ವೇಷ ವಿಜ್ಞಾನಾತ್ಮಾ ವಿಲೀಯತೇ ।। <br />ಯಥಾ ಸಂಕಲ್ಪಿತಶ್ಚಾರ್ಥ ಉಭಯೋರ್ಜ್ಞಾನಯೋಗಯೋಃ ।।  ೭೨೯ ।।  </div>
				<div class="verse">ಏತದೇವಮಭಿಪ್ರೇತ್ಯ ತದುಕ್ತಂ ನೇಹ ಕಿಂಚನ ।। <br />ನಾನಾಽಸ್ತೀತ್ಯೇವಮೇಕತ್ವಮಸ್ಮಿಞ್ಶಾಸ್ರೇಽಭಿಧೀಯತೇ ।।  ೭೩೦ ।।  </div>
				<div class="verse">ಮುಕ್ತಿಪ್ರವೇಶೋಪಾಯೋಽಯಂ ಯಥೋಕ್ತೇನೇಹ ವರ್ತ್ಮನಾ ।। <br />ಉಕ್ತೋ ಮನಸ ಏಕಸ್ಮಿನ್ಪ್ರತ್ಯಯೋ ಮಾನಸೋ ಯತಃ ।।  ೭೩೧ ।।  </div>
				<div class="verse">ಏಕತ್ವಧೀವ್ಯವಸ್ಥಾಽಪಿ ಮಾನಸ್ಯೇವೇತಿ ಗಮ್ಯತಾಮ್ ।।  <br />ವೃತ್ತಿಃ ಸಾ ತ್ವಪರಿಕ್ಷೀಣಾ ಮನೋವೃತ್ತಿರಿಯಂ ಭವೇತ್ ।। <br />ತಾವದ್ಯಾವದಮೀ ಸರ್ವೇ ವಿಶೇಷಾಃ ಸ್ಯುಃ ಕ್ಷಯಂ ಗತಾಃ ।।  ೭೩೨ ।।  </div>
				<div class="verse">ಸ್ವಾತ್ಮನ್ಯೇವಾಥ ಸಂಶುದ್ಧಂ ಜ್ಞಾನಮದ್ವೈತರೂಪಕಮ್ ।। <br />ಅವಸ್ಥಿತಂ ಭವೇತ್ಸಾಕ್ಷಾದೇವಂ ಕೃತ್ವೇದಮುಚ್ಯತೇ ।।  ೭೩೩ ।।  </div>
				<div class="verse">ಮನಸಾಽನುಪ್ರವಿಶ್ಯೇದಂ ಕ್ರಮೇಣೈಕಾತ್ಮ್ಯಮುತ್ತಮಮ್ ।। <br />ಯತ್ನಾದಪ್ರಮಯಂ ತತ್ತ್ವಂ ದ್ರಷ್ಟವ್ಯಂ ತದ್ವಿಪಶ್ಚಿತಾ ।।  ೭೩೪ ।।  </div>
				<div class="verse">ಕೌಟಸ್ಥ್ಯಾದ್ ಧ್ರುವಮಕ್ಷಯ್ಯಂ ಪ್ರತ್ಯಗಾತ್ಮನ್ಯವಸ್ಥಿತಮ್ ।।  ೭೩೫ ।।  <br />ವಿರಜಃ ಶುದ್ಧ ಇತ್ಯರ್ಥ ಆಕಾಶಾತ್ಪರತಃ ಸ್ಥಿತಃ ।। <br />ಅಜೋ ನ ಜಾಯತೇ ಯಸ್ಮಾನ್ಮಹಾನ್ಸರ್ವಮಹತ್ತರಃ ।।  ೭೩೬ ।।  </div>
				<div class="verse">ಕಮೇವಂವಿಧಮಾತ್ಮಾನಂ ಜ್ಞಾತ್ವಾ ಕುರ್ಯಾನ್ಮತಿಂ ದೃಢಾಮ್ ।। <br />ಭಾವನಾಜ್ಞಾನಸಂತಾನಸಂರೂಢಾಮವಿಚಾಲಿನೀಮ್ ।।  ೭೩೭ ।।  </div>
				<div class="verse">ದ್ವೈತಾಭಿಧಾಯಕಾಞ್ಶಬ್ದಾನ್ಧ್ಯಾನಕಾಲೇ ನ ಚಿನ್ತಯೇತ್ ।। <br />ವಾಚಂ ತೇ ಗ್ಲಾಪಯನ್ತ್ಯೇತಾಂ ಯೇಯಮೇಕತ್ವವಾಚಿನೀ ।।  ೭೩೮ ।।  </div>
				<div class="verse">ಗ್ಲಾನೌ ತಸ್ಯಾಸ್ತದರ್ಥೇಽಸ್ಯ ಮನೋಽಸ್ಮಿನ್ನಾಧಿವರ್ತತೇ ।।  ೭೩೯ ।। <br />ತಸ್ಮಾನ್ನ ಚಿನ್ತಯೇದೇತಾನ್ಕಿಂತು ಯೈಕತ್ವವಾಚಿನೀ ।। <br />ವಾಕ್ಪೂರ್ವಂ ಚಿನ್ತಯಿತ್ವಾ ತಾಂ ತದರ್ಥೇ ಧಾರಯೇನ್ಮನಃ ।।  ೭೪೦ ।।  </div>
				<div class="verse">ಶ್ರೀಮದ್ಭರ್ತೃಪ್ರಪಞ್ಚಸ್ಯ ಶ್ಲೋಕವ್ಯಾಖ್ಯೇಯಮೀರಿತಾ ।।  ೭೪೧ ।।  <br />ಮನಸೈವೇತ್ಯುಪಕ್ರಮ್ಯ ಸಾ ತ್ವಿದಾನೀಂ ವಿಚಾರ್ಯತೇ ।। <br />ನ್ಯಾಯ್ಯಾಽನ್ಯಾಯ್ಯೇತಿ ವಾ ಯತ್ನಾದ್ಯುಕ್ತಿಭಿಃ ಪ್ರವಿಭಾಗಶಃ ।।  ೭೪೨ ।।  </div>
				<div class="verse">ಮನಸೈವೈನುದ್ರಷ್ಟವ್ಯಮಿತಿ ಯದ್ಭವತೇರಿತಮ್ ।। <br />ಸತ್ಯಮೇತನ್ಮನೋ ಮುಕ್ತ್ವಾ ನ ತಸ್ಯಾಸ್ತ್ಯನ್ಯತೋ ಗತಿಃ ।।  ೭೪೩ ।।  </div>
				<div class="verse">ತತ್ತ್ವಸ್ಮಾಭಿರ್ಯಥಾಽಭಾಣಿ ಮನಸೈವೇತಿ ದರ್ಶನಮ್ ।। <br />ಮನಸಾ ಶಕ್ಯತೇ ದ್ರಷ್ಟುಂ ತತ್ತಥೈವ ಪ್ರಮಾನ್ವಯಾತ್ ।।  ೭೪೪ ।।  </div>
				<div class="verse">ಪ್ರಮಾಣವ್ಯಾಪೃತಿರ್ಯಾಽಪಿ ಭವತೇಹೋಪವರ್ಣಿತಾ ।। <br />ಸಾಽಪಿ ಕಾಮಂ ಭವತ್ವೇವ ನ ದೋಷಸ್ತತ್ರ ಭಣ್ಯತೇ ।।  ೭೪೫ ।। </div>
				<div class="verse">ಶಬ್ದಪ್ರಧಾನಂ ವಿಜ್ಞಾನಂ ಪ್ರಮಾತೃವ್ಯಾಪೃತೌ ಪುರಾ ।। <br />ಜಾಯತೇಽನನ್ತರಂ ಶಬ್ದಃ ಸ್ವವ್ಯಾಪಾರಕ್ರಮಾದಥ ।। <br />ಜ್ಞಾನಪ್ರಧಾನತಾಮೇತಿ ಸ್ವಾರ್ಥಸಂಕೇತವರ್ತ್ಮನಾ ।।  ೭೪೬ ।।  </div>
				<div class="verse">ವರ್ಣಸ್ವರಾದಿಕ್ರಮವದ್ವಾಕ್ಯರೂಪಾನುರಞ್ಜಿತಮ್ ।। <br />ಅಜ್ಞಾನತಾರ್ಥಾಧಿಗತೌ ತು ಜ್ಞಾನಂ ಮಾನಮಿತೀರ್ಯತೇ ।।  ೭೪೭ ।।  </div>
				<div class="verse">ಶಬ್ದಾಭಿನ್ನಂ ಪುರಾ ಜ್ಞಾನಂ ಶಬ್ದರೂಪಾನುರಞ್ಜಿತಮ್ ।।  ೭೪೮ ।।  <br />ಸ್ವಪ್ರಮೇಯೇ ಪ್ರಮಾಣಂ ತದಿತಿ ಯದ್ವದಿಹೋದಿತಮ್ ।। <br />ಪ್ರಮೇಯೇಽಪಿ ತಥೈವೈತತ್ಪೂರ್ವಂ ಮೇಯಪ್ರಧಾನಕಮ್ ।।  ೭೪೯ ।।  </div>
				<div class="verse">ಮೇಯವ್ಯಾಪಾರತಃ ಪಶ್ಚಾತ್ಪ್ರಾಪ್ತಜ್ಞಾನಾನುರಞ್ಚನಾತ್ ।। <br />ಗುಣತ್ವಂ ವ್ರಜತಿ ಜ್ಞಾಮೇ ಪ್ರಮೇಯೋಽರ್ಥಃ ಪ್ರಮಾತರಿ ।।  ೭೫೦ ।।  </div>
				<div class="verse">ಅಮಿತಾರ್ಥಾನುಗಂ ಜ್ಞಾನಂ ಪ್ರಮೇಯಾರ್ಥಾನುರಞ್ಜಿತಮ್ ।। <br />ಪೂರ್ವೋಕ್ತೇನ ಪ್ರಮಾಣೇನ ಸಂಗತೇರ್ಮೇಯ ಉಚ್ಯತೇ ।।  ೭೫೧ ।।  </div>
				<div class="verse">ಮೇಯಮಾನಾಭಿಸಂಬನ್ಧೋ ಯಥೇಹ ಪ್ರತಿಪಾದಿತಃ ।। <br />ಏವಮೇವೈಷ ವಿಜ್ಞೇಯೋ ಮೇಯಮಾನಾನ್ತರೇಷ್ವಪಿ ।।  ೭೫೨ ।।  </div>
				<div class="verse">ಮೇಯಮಾನಾಭಿಸಂಬನ್ಧಾನ್ಮಾನಮೇಯಾರ್ಥಸಂಕರಾತ್ ।।  <br />ನಶ್ಯದ್ವಿಶೇಷಣತ್ವಂ ತನ್ಮಾನಂ ಯಾತಿ ಫಲಾತ್ಮನಿ ।।  ೭೫೩ ।।  </div>
				<div class="verse">ತಾವನ್ಮಾತ್ರಪ್ರಧಾನತ್ವಾತ್ಪ್ರಮಾಣಫಲಮುಚ್ಯತೇ ।। <br />ಇತ್ಯೇಷ ಮಾನವ್ಯಾಪಾರೋ ಯಥಾವದನುವರ್ಣಿತಃ ।।  ೭೫೪ ।।  </div>
				<div class="verse">ವ್ಯಾಪಾರಃ ಕರ್ತೃತನ್ತ್ರಃ ಸ್ಯಾತ್ತನುವಾಗ್ಬುದ್ಧಿಸಾಧನಃ ।। <br />ಪುಂಸಸ್ತತ್ರ ಸ್ವತನ್ತ್ರತ್ವಾದ್ವಿದ್ಯಾಚ್ಛಾಸ್ರಂ ಪ್ರವರ್ತಕಮ್ ।।  ೭೫೫ ।।  </div>
				<div class="verse">ವಸ್ತುತನ್ತ್ರಂ ತು ಸದ್ಯತ್ರ ವಿಜ್ಞಾನಂ ಜಾಯತೇ ಬಲಾತ್ ।। <br />ತತ್ರಾಪುರುಷತನ್ತ್ರತ್ವಾನ್ನ ಕಶ್ಚಿದ್ವಿಧಿರಿಷ್ಯತೇ ।।  ೭೫೬ ।।  </div>
				<div class="verse">ವ್ಯಾಪಾರಃ ಕರ್ತೃತನ್ತ್ರೋ ಹಿ ತಮೇತಮಿತಿಶಾಸ್ರತಃ ।। <br />ನಿತ್ಯೋ ಧ್ಯಾನಾದಿರೂಪೋ ವಾ ಸ ಸ್ಯಾದ್ ಬುದ್ಧಿವಿಶುದ್ಧಯೇ ।।  ೭೫೭ ।।  </div>
				<div class="verse">ತಮೋರಜೋಭ್ಯಾಂ ಮುಕ್ತಾ ಧೀರ್ಯದಾ ಸ್ಯಾದುಕ್ತಸಾಧನಾತ್ ।। <br />ಶಮಾದಿಮಾನ್ಯಥಾತತ್ತ್ವಮಥಾಽಽತ್ಮಾನಂ ಸಮೀಕ್ಷತೇ ।।  ೭೫೮ ।।  </div>
				<div class="verse">ತಸ್ಮಿನ್ದೃಷ್ಟೇಽಥ ಸರ್ವಸ್ಯ ತಾವನ್ಮಾತ್ರೈಕತತ್ತ್ವತಃ ।। <br />ಸರ್ವಾಜ್ಞಾನಸಮುಚ್ಛಿತ್ತೇಃ ಸರ್ವಜ್ಞಾನೋದಯಸ್ತಥಾ ।।  ೭೫೯ ।।  </div>
				<div class="verse">ನಿಃಶೇಷಪುರುಷಾರ್ಥಾಪ್ತಿಃ ಸರ್ವದಃಖೌಘನಿಹ್ನುತಿಃ ।। <br />ಯತೋಽತ ಆತ್ಮನಿ ಜ್ಞಾತೇ ಕೃತಕೃತ್ಯತ್ವಹೇತುತಃ ।।  ೭೬೦ ।।  </div>
				<div class="verse">ವಾಙ್ಭನಃಕಾಯಸಾಧ್ಯಾಯಾ ವ್ಯಾಪೃತೇಃ ಸ್ಯಾದಸಂಭವಃ ।। <br />ಫಲಾವಧಿತ್ವಾತ್ಸರ್ವೇಷಾಮುಪಾಯಾನಾಂ ಜಗತ್ಯಪಿ ।।  ೭೬೧ ।।  </div>
				<div class="verse">ಪ್ರಮೇಯಮಯತಾಂ ಕಾಮಂ ಪ್ರಮಾತೈವ ವ್ರಜತ್ವಯಮ್ ।। <br />ತಸ್ಯೈವ ಪರಿಣಾಮಿತ್ವಾತ್ಪ್ರಮೇಯೇನ ಚ ಸಂಗತೇಃ ।।  ೭೬೨ ।।  </div>
				<div class="verse">ಷಡ್ಭಾವವಿಕ್ರಿಯಾಭಾವಾದಸಙ್ಗಾಚ್ಚಾಪ್ಯನಾತ್ಮನಾ ।। <br />ವಿಜ್ಞಾನಾದಿಮಯತ್ವಂ ಸ್ಯಾನ್ನ ಸ್ವತಃ ಪ್ರತ್ಯಗಾತ್ಮನಃ ।।  ೭೬೩ ।।  </div>
				<div class="verse">ಏವಂಭೂತೋಽಪಿ ಚಾಜ್ಞಾತಃ ಕಾರ್ಯಕಾರಣರೂಪತಾಮ್ ।। <br />ವ್ರಜತ್ಯೇಷ ಯಥಾ ರಜ್ಜುರಜ್ಞಾತಾ ಸರ್ಪರೂಪತಾಮ್ ।।  ೭೬೪ ।।  </div>
				<div class="verse">ಮನಆದೇರಶೇಷಸ್ಯ ಪ್ರತ್ಯಗಜ್ಞಾನಹೇತುತಃ ।। <br />ಹೇತುಧ್ವಸ್ತೌ ಭವೇದ್ಧ್ವಸ್ತಿರಕಾರ್ಯಾಕಾರಣೇಽಕ್ಷರೇ ।।  ೭೬೫ ।।  </div>
				<div class="verse">ತತ್ತ್ವಬೋಧಾನ್ನ ನಾಶಃ ಸ್ಯಾದ್ವತಿರೇಕಾನ್ವಯೌ ನ ಚ ।। <br />ಪ್ರತ್ಯಙ್ಭಾತ್ರೈಕಯಾಥಾತ್ಮ್ಯಾದವಿದ್ಯಾದೇರಿಹಾಽಽತ್ಮನಿ ।।  ೭೬೬ ।।  </div>
				<div class="verse">ವಿನಾಶಃ ಕ್ರಿಯತೇ ಯತ್ರ ವ್ಯತಿರೇಕೋಽಥವಾಽನ್ವಯಃ ।।  <br />ಕಾರ್ಯಕಾರಣಸಂಬನ್ಧಾನ್ಮುಕ್ತಿಸ್ತತ್ರ ಸುದುರ್ಲಭಾ ।।  ೭೬೭ ।।  </div>
				<div class="verse">ಧ್ಯಾನಾದಿಸಂಸ್ಕೃತಂ ಚೇತೋ ಯದಿ ಮುಕ್ತೌ ಪ್ರಣಶ್ಯತಿ ।। <br />ಸಭಾವನಂ ಸಹೇತ್ವೇವಂ ಧ್ಯಾನಂ ಸರ್ವಮಪಾರ್ಥಕಮ್ ।।  ೭೬೮ ।।  </div>
				<div class="verse">ಅಥ ಮುಕ್ತೌ ತದನ್ವೇತಿ ಕಾರಣೇನ ಸಹಾನ್ವಿಯಾತ್ ।। <br />ಅಜ್ಞಾನೇ ಸತಿ ಸಂಸಾರೋ ವದ ಕೇನ ನಿವಾರ್ಯತೇ ।।  ೭೬೯ ।।  </div>
				<div class="verse">ಲೋಹಾದೇಃ ಕಾರಣಂ ಭೂಮಿರ್ಭೂಮಿಷ್ಠಂ ಭೂಮಿತಾಮಿತಮ್ ।। <br />ವಿರೋಧಿಹೇತುಸಂಪರ್ಕಾಲ್ಲೋಹಾದ್ಯೇತಿ ನ ವಾಯುತಾಮ್ ।।  ೭೭೦ ।।  </div>
				<div class="verse">ಸ್ವಕಾರಣಸ್ಥಂ ನಿತ್ಯಂ ಚ ಕಾರ್ಯಂ ಸರ್ವಮಿದಂ ಮತಮ್ ।। <br />ನ ಚೈತಿ ಕಾರಣತ್ವಂ ತತ್ತಸ್ಮಾದುಕ್ತಮಪೇಶಲಮ್ ।।  ೭೭೧ ।।  </div>
				<div class="verse">ಕುಲಾಲಾದ್ಯುತ್ಥಸಂಸ್ಕಾರವಿನಾಶಾದೇವ ತತ್ಸ್ವಯಮ್ ।। <br />ಕಾರ್ಯಂ ಕಾರಣತಾಮೇತಿ ನ ತು ತತ್ಕಾರಣಾಸ್ಥಿತೇಃ ।।  ೭೭೨ ।।  </div>
				<div class="verse">ಆರಭ್ಯಂ ಯತ್ರ ಕಾರ್ಯಂ ಸ್ಯಾತ್ತತ್ರೈವ ವ್ಯಾಪೃತಿರ್ಧ್ರುವಮ್ ।। <br />ತಮಿತ್ಯಸ್ಯಾಃ ಶ್ರುತೇರ್ಜ್ಞೇಯಾ ಭಾವನಾಜ್ಞಾನಕರ್ಮಣಾಮ್ ।।  ೭೭೩ ।।  </div>
				<div class="verse">ಬ್ರಹ್ಮೈವ ಸನ್ಸ್ವತೋ ಯತ್ರ ಬ್ರಹ್ಮಾಪ್ಯೇತಿ ತಮೋಹನುತೇಃ ।। <br />ನಾಮೀಷಾಂ ವ್ಯಾಪೃತಿಸ್ತತ್ರ ಹ್ಯುತ್ಪತ್ತ್ಯಾದಿವಿರೋಧತಃ ।।  ೭೭೪ ।।  </div>
				<div class="verse">ಪ್ರತ್ಯಗಜ್ಞಾನವಿಧ್ವಂಸಿಜ್ಞಾನಾಭ್ಯಾಸೋಽಪಿ ನೇಷ್ಯತೇ ।। <br />ಸಕೃದಾತ್ಮಪ್ರಸೂತ್ಯೈವ ಬೋಧಸ್ಯಾಜ್ಞಾನಹಾನತಃ ।।  ೭೭೫ ।।  </div>
				<div class="verse">ನ ಹ್ಯಾವೃತ್ತಿವ್ಯಪೇಕ್ಷಂ ಸನ್ಮಾನಂ ಜಗತಿ ಕಿಂಚನ ।। <br />ಸ್ವಪ್ರಮೇಯೇ ತಮೋ ಹನ್ತಿ ಸ್ವಸಾಧ್ಯೇ ಸಾಧನಂ ಯಥಾ ।।  ೭೭೬ ।।  </div>
				<div class="verse">ಭಾವನಾಜಂ ಫಲಂ ಯತ್ಸ್ಯಾದ್ಯಚ್ಚ ಸ್ಯಾತ್ಕರ್ಮಣಃ ಫಲಮ್ ।। <br />ನ ತತ್ಸ್ಥಾಸ್ನ್ವಿತಿ ಮನ್ತವ್ಯಂ ಪಣ್ಯಸ್ತ್ರೀಗಮನಂ ಯಥಾ ।।  ೭೭೭ ।।  </div>
				<div class="verse">ಸಂಸಾರ್ಯಸ್ಮೀತಿ ಚೇದ್ಧ್ವಸ್ತಾ ಕೋಟಿಕಲ್ಪೋಪಬೃಂಹಿತಾ ।। <br />ಸ್ವಲ್ಪೀಯೋಭ್ಯಾಸಜಾ ಸ್ಥಾಸ್ನ್ವೀ ಭಾವನೇತ್ಯತ್ರ ಕಾ ಪ್ರಮಾ ।।  ೭೭೮ ।।  </div>
				<div class="verse">ತಸ್ಮಾನ್ನ ಸಾಧ್ವಿದಂ ಸರ್ವಂ ಭಾವನಾಸಂಚಯಾರ್ಥಿಭಿಃ ।। <br />ಧ್ಯಾನಾದಿ ಯದುಪನ್ಯಸ್ತಂ ನಿಃಶೇಷಾನರ್ಥಮುಕ್ತಯೇ ।।  ೭೭೯ ।।  </div>
				<div class="verse">ವಾಕ್ಯೇನಾವೇದಿತಂ ಕೃತ್ಸ್ನಂ ಯದಿ ಸಾಕ್ಷಾತ್ಪ್ರಬೋಧ್ಯತೇ ।। <br />ವಸ್ತು ಬುದ್ಧೌ ವದ ಧ್ಯಾನವ್ಯಾಪಾರಾತ್ಕಿಮಪೇಕ್ಷತೇ ।।  ೭೮೦ ।।  </div>
				<div class="verse">ನಿಃಶೇಷಾನರ್ಥಸಂಪ್ರಾಪ್ತಿಕೈವಲ್ಯಾನಾಪ್ತಿಕೃತ್ತಮಃ ।। <br />ತತ್ತೇಜ್ಜ್ಞಾನಾದಪಧ್ವಸ್ತಂ ಸಮಾಪ್ತಂ ಯಚ್ಚಿಕೀರ್ಷಿತಮ್ ।।  ೭೮೧ ।।  </div>
				<div class="verse">ಕೃತಂ ಚಿಕೀರ್ಷಿತಂ ಸರ್ವಂ ಬುದ್ಧಂ ಯಚ್ಚ ಬುಭುತ್ಸಿತಮ್ ।। <br />ಸಮ್ಯಗ್ಜ್ಞಾನೋದಯಾತ್ಸರ್ವಂ ವರ್ಜಿತಂ ಯಜ್ಜಿಹಾಸಿತಮ್ ।।  ೭೮೨ ।।  </div>
				<div class="verse">ತಥೇಪ್ಸಿತಂ ಚ ಸಂಪ್ರಾಪ್ತಮಿತ್ಯೇವಂ ಕೃತಕೃತ್ಯತಾ ।। <br />ಪ್ರತ್ಯಗ್ಯಾಥಾತ್ಮ್ಯಸಂಮೋಹಧ್ವಂಸಮಾತ್ರಾತ್ಪ್ರಬೋಧತಃ ।।  ೭೮೩ ।।  </div>
				<div class="verse">ಸಪರ್ಪಿತಂ ಚೇಚ್ಛಬ್ದೇನ ಬುದ್ಧೌ ವಸ್ತು ಯಥೋದಿತಮ್ ।। <br />ಪ್ರಜ್ಞಾಂ ಕುರ್ವೀತೇತಿ ವಿಧಿಃ ಕಿಮರ್ಥ ಇತಿ ಭಣ್ಯತಾಮ್ ।।  ೭೮೪ ।।  </div>
				<div class="verse">ನ ಚೇತ್ಸಮರ್ಪಿತಂ ಸಾಕ್ಷಾದ್ವಸ್ತು ಶ್ರುತ್ಯಾ ಯಥೋದಿತಮ್ ।।  <br />ಅಪ್ರಾಮಾಣ್ಯಂ ಶ್ರುತೇಃ ಪ್ರಾಪತ್ಸ್ವಾರ್ಥಸ್ಯಾಪ್ರತಿಪಾದನಾತ್ ।।  ೭೮೫ ।।  </div>
				<div class="verse">ಸ್ವಪ್ರಮೇಯೇ ಪ್ರಮಾಣಂ ಸತ್ಪ್ರವೃತ್ತಂ ಸ್ವಾತ್ಮಲಾಭತಃ ।। <br />ಅಜ್ಞಾನಾದ್ಯನಿರಾಸೇನ ನಾಸ್ತಿ ಲೋಕೇ ಪ್ರಬೋಧಕಮ್ ।।  ೭೮೬ ।।  </div>
				<div class="verse">ಅಜ್ಞಾನಮಿಥ್ಯಾಸಂಶೀತಿವ್ಯತಿರೇಕೇಣ ನಾಪರಮ್ ।। <br />ಪ್ರತ್ಯರ್ಥಿ ಮೇಯವಿಷಯೇ ಮಾನಸ್ಯೇಹಾಸ್ತಿ ಕಿಂಚನ ।।  ೭೮೭ ।।  </div>
				<div class="verse">ಅಜ್ಞಾನಾದಿತ್ರಯಂ ಬಾಧ್ಯಂ ಮೇಯಯಾಥಾತ್ಮ್ಯಸಂಶ್ರಯಾತ್ ।। <br />ಮಾನಂ ಬಾಧಕಮೇವಾತ್ರ ಬಾಧ್ಯೇನ ನ ಹಿ ಹನ್ಯತೇ ।।  ೭೮೮ ।।  </div>
				<div class="verse">ಬಾಧ್ಯಸ್ಯ ಬಾಧನಾದೇವ ಪ್ರಮಾಣಸ್ಯ ಪ್ರಮಾಣತಾ ।। <br />ಸ್ವಮೇಯತತ್ತ್ವಸಂಬನ್ಧಲಬ್ಧರೂಪಸ್ಯ ಸರ್ವದಾ ।।  ೭೮೯ ।।  </div>
				<div class="verse">ನಾದಗ್ಧ್ವಾಽಭ್ಯಾಹಿತಂ ದಾಹ್ಯಮಗ್ರೇರಗ್ನಿತ್ವಮಿಷ್ಯತೇ ।। <br />ಯಥಾ ಬಾಧ್ಯಮಬಾಧಿತ್ವಾ ನೈವಂ ಬಾಧಕತಾ ಮಿತೇಃ ।।  ೭೯೦ ।।  </div>
				<div class="verse">ನ ಚ ಪ್ರಾಮಾಣಿಕಂ ಜ್ಞಾನಮುತ್ಪತ್ತ್ಯಾದೌ ನಿಯುಜ್ಯತೇ ।। <br />ಸ್ವಮೇಯವ್ಯಕ್ತಿತಸ್ತಸ್ಯ ನ ಕಾರ್ಯಾನ್ತರಮಿಷ್ಯತೇ ।।  ೭೯೧ ।।  </div>
				<div class="verse">ನ ಚ ಮಾನಾನ್ತರೈರ್ಮೇಯೇ ಮಾನಸ್ಯೇಷ್ಟಾ ವಿರೋಧಿತಾ ।। <br />ಅಸಾಧಾರಣಮೇಯತ್ವಾನ್ಮಾನಾನಾಂ ಚಕ್ಷುರಾದಿವತ್ ।।  ೭೯೨ ।।  </div>
				<div class="verse">ಮಾನಾನ್ತರೈರ್ವಿರೋಧಶ್ಚೇನ್ಮಾನಸ್ಯಾಭ್ಯುಪಗಮ್ಯತೇ ।। <br />ತದುಚ್ಛಿತ್ತೌ ನ ಹೇತುಃ ಸ್ಯಾದ್ವಿರೋಧಸ್ಯ ಪ್ರಮಾಶ್ರಯಾತ್ ।।  ೭೯೩ ।।  </div>
				<div class="verse">ನ ಚ ಸಾಮಾನ್ಯತೋ ಜ್ಞಾನಂ ಲ್ಯಬನ್ತೇನಾಭಿಧೀಯತೇ ।। <br />ಪ್ರತ್ಯಗ್ವಸ್ತು ಯತಃ ಸಿದ್ಧಮಸಾಮಾನ್ಯವಿಶೇಷವತ್ ।।  ೭೯೪ ।।  </div>
				<div class="verse">ಸಾಮಾನ್ಯೇನೇಕ್ಷಮಾಣಸ್ಯ ವಿಶೇಷೇಣ ಚ ವಸ್ತ್ವಿದಮ್ ।। <br />ಅಪವಾದಃ ಪುರಾ ತಸ್ಯ ನ ಪಶ್ಯನ್ತೀತಿ ವರ್ಣಿತಃ ।।  ೭೯೫ ।।  </div>
				<div class="verse">ಅನ್ಯೇ ತು ಪಣ್ಡಿತಂಮನ್ಯಾಃ ಸಂಪ್ರದಾಯಾನುಸಾರತಃ ।। <br />ವಿಜ್ಞಾಯೇತಿ ವಚಃ ಶ್ರೌತಮಿದಂ ವ್ಯಾಚಕ್ಷತೇಽನ್ಯಥಾ ।।  ೭೯೬ ।।  </div>
				<div class="verse">ತತ್ತ್ವಮಸ್ಯಾದಿವಾಕ್ಯೋತ್ಥವಿಜ್ಞಾನೇನ ಯಥೋದಿತಮ್ ।। <br />ವಿಜ್ಞಾಯ ವಸ್ತ್ವಸಂಸರ್ಗಿ ಪ್ರಜ್ಞಾಂ ಕುರ್ವೀತ ಯತ್ನತಃ ।।  ೭೯೭ ।।  </div>
				<div class="verse">ನನ್ವತ್ರಾಪಿ ಕೃತೈವಾಸೌ ಲ್ಯಬನ್ತೇನಾಭಿಧೀಯತೇ ।। <br />ಪ್ರಜ್ಞಾಽತಃ ಕರಣಂ ತಸ್ಯಾ ಭೂಯಃ ಕಸ್ಮಾದ್ವಿಧೀಯತೇ ।।  ೭೯೮ ।।  </div>
				<div class="verse">ಮೈವಂ ಪದಾರ್ಥಸಂಸರ್ಗರೂಪಸ್ಯೈವಾತಥಾತ್ಮಕೇ ।। <br />ಐಕಾತ್ಮ್ಯೇ ವಾಕ್ಯಹೇತೂತ್ಥಬೋಧಸ್ಯೋದ್ಭೂತಿಕಾರಣಾತ್ ।।  ೭೯೯ ।।  </div>
				<div class="verse">ಬ್ರಹ್ಮಾಸಂಸರ್ಗಿ ತದ್ಯಸ್ಮಾದಸಾಮಾನ್ಯವಿಶೇಷವತ್ ।। <br />ಸಂಸರ್ಗರೂಪಂ ವಾಕ್ಯೋತ್ಥಂ ಜ್ಞಾನಂ ನೀಲೋತ್ಪಲಾದಿವತ್ ।।  ೮೦೦ ।।  </div>
				<div class="verse">ಸ್ವಭಾವತೋಽಖಿಲಂ ವಾಕ್ಯಂ ಸಂಸರ್ಗಾತ್ಮಕಮೇವ ಹಿ ।। <br />ಪರೋಕ್ಷವೃತ್ತ್ಯಾ ಚ ತಥಾ ವಸ್ತು ಬೋಧಯತಿ ಸ್ವತಃ ।।  ೮೦೧ ।।  </div>
				<div class="verse">ಸ್ವಸ್ವಭಾವಂ ನ ಚೋಲ್ಲಙ್ಘ್ಯ ಸ್ವಭಾವಾನ್ತರಸಂಶ್ರಯಾತ್ ।। <br />ಬ್ರಹ್ಮಾಸಂಸರ್ಗಿ ಸಾಕ್ಷಾಚ್ಚ ಶಬ್ದಃ ಶಕ್ರೋತಿ ಬೋಧಿತುಮ್ ।।  ೮೦೨ ।।  </div>
				<div class="verse">ಅಲಬ್ಧಬ್ರಹ್ಮಯಾಥಾತ್ಮ್ಯಂ ಜ್ಞಾನಂ ವಾಕ್ಯೋದ್ಭವಂ ಯತಃ ।। <br />ತಸ್ಮಾತ್ಪ್ರಜ್ಞಾಂ ಪ್ರಕುರ್ವೀತ ಸಾಕ್ಷಾದ್ಬ್ರಹ್ಮೈಕಗೋಚರಾಮ್ ।।  ೮೦೩ ।।  </div>
				<div class="verse">ಅಪಾಸ್ತಾಶೇಷಸಂಸರ್ಗಂ ಯಯಾ ಬ್ರಹ್ಮಾಧಿಗಮ್ಯತೇ ।।  ೮೦೪ ।।  <br />ಕೇನೇತಿ ಚ ವ್ಯಪೇಕ್ಷಾಯಾಂ ವಿಜ್ಞಾನೇನೇತಿ ಗಮ್ಯತೇ ।। <br />ಲ್ಯಬನ್ತೋಕ್ತೇನ ಸಾಂನಿಧ್ಯಾನ್ನ ತತೋಽನ್ಯದಪೇಕ್ಷ್ಯತೇ ।।  ೮೦೫ ।।  </div>
				<div class="verse">ಯೋಗ್ಯಂ ಸಂನಿಹಿತಂ ಚೇದಂ ಸಾಕಾಙ್ಕ್ಷಂ ಚ ಸಮೀಕ್ಷ್ಯತೇ ।।  <br />ವಿಜ್ಞಾನಂ ಯಲ್ಲ್ಯಬನ್ತೋಕ್ತಂ ತದೇವಾತ್ರ ತು ಸಾಧನಮ್ ।।  ೮೦೬ ।।  </div>
				<div class="verse">ತಸ್ಮಾದ್ವಾಕ್ಯೋತ್ಥವಿಜ್ಞಾನಸಾಧನಾಭ್ಯಾಸತೋಽನಿಶಮ್ ।। <br />ಪ್ರಜ್ಞಾಂ ಕುರ್ಯಾದಸಂಸರ್ಗಿಬ್ರಹ್ಮಯಾಥಾತ್ಮ್ಯಬೋಧಿನೀಮ್ ।।  ೮೦೭ ।।  </div>
				<div class="verse">ಅಪೇತಾಶೇಷಸಂಸರ್ಗಂ ತಯೈವ ಬ್ರಹ್ಮ ಗಮ್ಯತೇ ।। <br />ಯತೋಽಶೇಷತಮೋಹನ್ತ್ರೀ ಪ್ರಜ್ಞಾ ಸೈವಾತ ಇಷ್ಯತೇ ।।  ೮೦೮ ।।  </div>
				<div class="verse">ಸಾಕ್ಷಾದ್ದರ್ಶನಸಿದ್ಧ್ಯರ್ಥಮನ್ಯತ್ರಾಪಿ ಬಿಧೀಯತೇ ।। <br />ನಿದಿಧ್ಯಾಸನವಾಕ್ಯೇನ ಸಾಧನಂ ಧ್ಯಾನಲಕ್ಷಣಮ್ ।।  ೮೦೯ ।।  </div>
				<div class="verse">ಇತ್ಯೇವಮಾದಿವಾಕ್ಯಾನಿ ಗಮ್ಭೀರನ್ಯಾಯವೇದಿನಃ ।। <br />ಕೇಚಿದ್ವ್ಯಾಚಕ್ಷತೇ ಯತ್ನಾದತ್ರ ಪ್ರತಿವಿಧೀಯತೇ ।।  ೮೧೦ ।।  </div>
				<div class="verse">ಮಾನಾನ್ತರಾಪರಿಜ್ಞಾತೇ ಪ್ರಮೇಯಾರ್ಥೇ ಪ್ರಮಾಂ ಸ್ಫುಟಾಮ್ ।। <br />ಮೇಯಾಜ್ಞಾತತ್ವಬಾಧೇನ ಕುರ್ವನ್ಮಾನಮಿತೀರ್ಯತೇ ।।  ೮೧೧ ।।  </div>
				<div class="verse">ಬ್ರಹ್ಮಾನಧಿಗತಂ ಚೇದಂ ವಾಕ್ಯಾದನ್ಯೈಃ ಪ್ರಮಾನ್ತರೈಃ ।। <br />ತದ್ಯಥಾ ಬೋಧಯೇದ್ವಾಕ್ಯಂ ತತ್ತಥೈವೇತಿ ಗೃಹ್ಯತಾಮ್ ।।  ೮೧೨ ।।  </div>
				<div class="verse">ಪ್ರಮಾಣಾದೇವ ಯತ್ಪ್ರಾಪ್ತಂ ಕಥಂ ತದತಿಶಙ್ಕ್ಯತೇ ।। <br />ಬ್ರಹ್ಮ ಸಂಸರ್ಗರೂಪಂ ವಾ ಯದಿ ವಾಽತೋಽನ್ಯಥಾ ಶ್ರುತೇಃ ।।  ೮೧೩ ।।  </div>
				<div class="verse">ಪ್ರಮಾಣತೋಽಪಿ ಸಂಪ್ರಾಪ್ತಂ ಯದಿ ವಸ್ತ್ವತಿಶಙ್ಕ್ಯತೇ ।। <br />ತದಾ ಶಙ್ಕಾನಿವೃತ್ತ್ಯರ್ಥಂ ಮಾನಾದನ್ಯತ್ಕಿಮಿಷ್ಯತಾಮ್ ।।  ೮೧೪ ।।  </div>
				<div class="verse">ನ ಚಾಪಿ ಸ್ವಪ್ರಮೇಯೇಽಸ್ತಿ ಮಾನಾನಾಂ ಬೋಧಹೇತುತಃ ।। <br />ತಾರತಮ್ಯಂ ಯಥಾ ಕಾರ್ಯೇ ಕಾರಕಾಣಾಮಸಂಭವಾತ್ ।।  ೮೧೫ ।।  </div>
				<div class="verse">ನ ಚ ಪ್ರಮಾನ್ತರೈಃ ಸಾಕ್ಷಾದಜ್ಞಾತೇ ಬ್ರಹ್ಮವಸ್ತುನಿ ।। <br />ಅಯಥಾವಸ್ತ್ವಿತಿ ಜ್ಞಾನಂ ವಕ್ತುಂ ಶಕ್ಯಂ ವಿಪಶ್ಚಿತಾ ।।  ೮೧೬ ।।  </div>
				<div class="verse">ಅಪಿ ಮಾನಾನ್ತರಾಜ್ಜ್ಞಾತೇ ತದ್ವಿರುದ್ಧಸ್ವಭಾವಕೇ ।। <br />ನ ಚೈವಂ ಯುಜ್ಯತೇ ವಕ್ತುಂ ದ್ವಯೋರಪಿ ಮಿತಿತ್ವತಃ ।।  ೮೧೭ ।।  </div>
				<div class="verse">ಪ್ರಮಾನ್ತರೇಣ ಚೇಜ್ಜ್ಞಾತಂ ಬ್ರಹ್ಮಾಸಂಸರ್ಗರೂಪಕಮ್ ।। <br />ಕೃತತ್ವಾತ್ತರ್ಹಿ ಪ್ರಜ್ಞಾಯಾ ನಿಷ್ಫಲೋಽಯಂ ಪುನರ್ವಿಧಿಃ ।।  ೮೧೮ ।।  </div>
				<div class="verse">ಪ್ರಜ್ಞಾಯಾಶ್ಚ ಸಮಾಪ್ತತ್ವಾದವಿದ್ಯಾಯಾ ನಿರಾಕೃತೇಃ ।। <br />ಪುರುಷಾರ್ಥಸ್ಯ ಚಾಽಽಪ್ತತ್ವಾತ್ಕಿಮರ್ಥಂ ವಿಧಿಶಾಸನಮ್ ।।  ೮೧೯ ।।  </div>
				<div class="verse">ವಾಕ್ಯಮಾನೋದ್ಭವಂ ಜ್ಞಾನಮಯಥಾವಸ್ತ್ವಿತೀರ್ಯತೇ ।। <br />ಯಥಾವಸ್ತ್ವಪ್ರಮೋತ್ಥಂ ಚ ಚಿತ್ರಂ ಸರ್ವಜ್ಞಚೇಷ್ಟಿತ್ನಮ್ ।।  ೮೨೦ ।।  </div>
				<div class="verse">ನ ಚ ಮಿಥ್ಯಾಧಿಯೋಽಭ್ಯಾಸಾತ್ಸಮ್ಯಗ್ಜ್ಞಾನಸಮುದ್ಭವಃ ।। <br />ತಥಾ ಸತ್ಯಪ್ರಯತ್ನೇನ ಮುಕ್ತಿಃ ಸ್ಯಾತ್ಸರ್ವದೇಹಿನಾಮ್ ।।  ೮೨೧ ।।  </div>
				<div class="verse">ಸಂಸಾರಮಿಥ್ಯಾವಿಜ್ಞಾನಮಭ್ಯಸ್ಯನ್ತ್ಯೇವ ಸರ್ವದಾ ।। <br />ಪ್ರಾಣಿನೋ ನ ಚ ಸಮ್ಯಗ್ಧೀಸ್ತೇಷಾಂ ಬ್ರಹ್ಮಣ್ಮಿ ಜಾಯತೇ ।।  ೮೨೨ ।।  </div>
				<div class="verse">ಸಮ್ಯಗ್ಜ್ಞಾನಪ್ರಸೂತೇಶ್ಚ ವಿಘಾತಾಯೈವ ಜಾಯತೇ ।। <br />ಮಿಥ್ಯಾಜ್ಞಾನಾಭ್ಯಾಸಹೇತುಃ ಸಂಸ್ಕಾರೋ ನ ತು ಜನ್ಮನೇ ।।  ೮೨೩ ।।  </div>
				<div class="verse">ತಥಾಚ ಪ್ರಾಹ ಭಗವಾನ್ವ್ಯಾಸಃ ಸತ್ಯವತೀಸುತಃ ।। <br />ಪೂರ್ವಮರ್ಥಾನ್ತರೇ ನ್ಯಸ್ತಾ ಕಾಲಾನ್ತರಗತಾ ಮತಿಃ ।।  ೮೨೪ ।।  </div>
				<div class="verse">ತೇನಾನ್ಯಂ ಸನ್ತಮಪ್ಯರ್ಥಂ ದ್ವೇಷಾನ್ನ ಪ್ರತಿಪದ್ಯತೇ ।। <br />ಪರೀಕ್ಷ್ಯ ಯೋ ನ ಗೃಹ್ಣಾತಿ ಗೃಹ್ಣಾತಿ ಚ ವಿಪರ್ಯಯಾತ್ ।।  ೮೨೫ ।।  </div>
				<div class="verse">ದೃಢಪೂರ್ವಶ್ರುತತ್ವಾಚ್ಚ ಪ್ರಮಾದಾಚ್ಚಾಪಿ ಲೌಕಿಕಾತ್ ।। <br />ಚತುರ್ಭಿಃ ಕಾರಣೈರೇತೈರ್ಯಾಥಾತಥ್ಯಂ ನ ವಿನ್ದತಿ ।।  ೮೨೬ ।।  </div>
				<div class="verse">ನಾತೋ ಮಿಥ್ಯಾಧಿಯೋಽಭ್ಯಾಸಃ ಸಮ್ಯಗ್ಜ್ಞಾನಸ್ಯ ಜನ್ಮನೇ ।।  ೮೨೭ ।।  <br />ಅಪಿ ಮಿಥ್ಯಾಧಿಯೋಽಭ್ಯಾಸಃ ಸಮ್ಯಗ್ಜ್ಞಾನಸ್ಯ ಜನ್ಮನೇ ।। <br />ಸ್ಯಾದೇವ ಚೇಚ್ಛ್ರುತೇರ್ಮಾತ್ವಾನ್ನ ಮಿತೇರ್ವ್ಯಞ್ಜಕತ್ವತಃ ।।  ೮೨೮ ।।  </div>
				<div class="verse">ಕಾರ್ಯೋತ್ಪತ್ತೌ ಸ್ವತನ್ತ್ರತ್ವಂ ಕಾರಣಸ್ಯೈವ ನಿಶ್ಚಿತಮ್ ।। <br />ಮಾನಸ್ಯ ವ್ಯಞ್ಜಕತ್ವಾತ್ತು ಮೇಯತತ್ತ್ವಾನುರೋಧಿತಾ ।।  ೮೨೯ ।।  </div>
				<div class="verse">ಅಪಿ ಚಾಭ್ಯಸ್ಯಮಾನಸ್ಯ ದಾರ್ಢ್ಯಂ ದೃಷ್ಟಂ ಜಗತ್ಯಪಿ ।। <br />ತದಭ್ಯಾಸವಶಾದೇವಮತ್ರಾಪ್ಯಧ್ಯವಸೀಯತಾಮ್ ।।  ೮೩೦ ।।  </div>
				<div class="verse">ಭವದ್ವ್ಯಾಖ್ಯಾತ ಏವಾರ್ಥೋ ನ ಚಾಸ್ಯ ವಚಸೋ ಧ್ರುವಮ್ ।। <br />ವ್ಯಾಖ್ಯೇಯಃ ಸೋಽಪರೇಣಾಪಿ ರಾಜ್ಞಾಮಾಜ್ಞಾಂ ವಿನಾ ಕ್ವಚಿತ್ ।।  ೮೩೧ ।।  </div>
				<div class="verse">ಭವದ್ವ್ಯಾಖ್ಯಾನತೋಽಸ್ಮಾಭಿರುಕ್ತಾ ದೋಷಪರಂಪರಾ ।। <br />ಸಾ ಯಥಾ ಪ್ರಸಜೇನ್ನೇಹ ವ್ಯಾಖ್ಯೇಯಂ ತತ್ತಥಾ ವಚಃ ।।  ೮೩೨ ।।  </div>
				<div class="verse">ಸರ್ವಮಾನಾವಿರೋಧೇನ ವಾಕ್ಯಾರ್ಥೋ ಗಮ್ಯತೇ ಯಥಾ ।। <br />ಗುಣವೃತ್ತ್ಯಾಽನ್ಯಥಾ ವಾ ತದ್ವ್ಯಾಖ್ಯೇಯಂ ಸುವಿಪಶ್ಚಿತಾ ।।  ೮೩೩ ।।  </div>
				<div class="verse">ವಾಕ್ಯಮಾಹಾತ್ಮ್ಯಸಂಭೂತಂ ಶಾಬ್ದಂ ವಿಜ್ಞಾನಮುಚ್ಯತೇ ।। <br />ಮೇಯಯಾಥಾತ್ಮ್ಯತೋ ಜಾತಾ ಪ್ರಜ್ಞೇತೀಹಾಭಿಧೀಯತೇ ।।  ೮೩೪ ।।  </div>
				<div class="verse">ಶಾಬ್ದವಿಜ್ಞಾನಮಾನೇನ ಪ್ರಜ್ಞಾಮೈಕಾತ್ಮ್ಯಲಕ್ಷಣಾಮ್ ।। <br />ಬ್ರಹ್ಮಾಸ್ಮೀತಿ ಪ್ರಕುರ್ವೀತ ಬುಭುತ್ಸೋಚ್ಛೇದಿನೀಂ ದೃಢಾಮ್ ।।  ೮೩೫ ।।  </div>
				<div class="verse">ವಿಜ್ಞಾಯೇತಿ ಲ್ಯಬನ್ತೇನ ಪ್ರಮಾಣವ್ಯಾಪ್ತಿರುಚ್ಯತೇ ।।  <br />ಮೇಯಸ್ಯ ತೇನ ಮಾವ್ಯಾಪ್ತಿಃ ಪ್ರಜ್ಞಾಮಿತ್ಯಭಿಧೀಯತೇ ।।  ೮೩೬ ।।  </div>
				<div class="verse">ಪ್ರಮಾಣವ್ಯಾಪೃತೇರ್ಯಸ್ಮಾನ್ಮೇಯಸ್ಯ ವ್ಯಾಪೃತೇಸ್ತಥಾ ।।  <br />ಪ್ರಜ್ಞಾಫಲಂ ಜಾಯತೇಽಥ ಯದಪೂರ್ವಾದಿಲಕ್ಷಣಮ್ ।।  ೮೩೭ ।।  </div>
				<div class="verse">ಪ್ರಮಾತ್ರಾದಿವಿಭಾಗೇನ ಮಾನಂ ಮೇಯಂ ಸಮಶ್ನುತೇ ।। <br />ಮೇಯೇನಾಽಽಪ್ತೌ ತು ತದ್ಧ್ವಾಸ್ತಿರ್ಮೇಯಯಾಥಾತ್ಮ್ಯಮಾತ್ರತಃ ।।  ೮೩೮ ।।  </div>
				<div class="verse">ಸಕಾರಣಸ್ಯ ಮಾತ್ರಾದೇಃ ಪ್ರತ್ಯಗ್ದೃಷ್ಟ್ಯತಿರೇಕತಃ ।। <br />ತತ್ತ್ವಂ ನಾನ್ಯದ್ಯತಸ್ತಸ್ಮಾತ್ತನ್ಮಾತ್ರೇಣೈಬ ತದ್ಧತಿಃ ।।  ೮೩೯ ।।  </div>
				<div class="verse">ನಿದ್ರಾನ್ಧಃ ಸನ್ಯಥಾ ಸ್ವಪ್ನೇ ಹ್ಯಗ್ನಿವ್ಯಾಘ್ರಾದಿಸಂಗತೇಃ ।। <br />ನಿದ್ರಾಸ್ವಪ್ನಪ್ರಹಾಣೇನ ಬೋಧಮಾತ್ರಾರ್ಥಭಾಗ್ಭವೇತ್ ।।  ೮೪೦ ।।  </div>
				<div class="verse">ಪ್ರತ್ಯಗಜ್ಞಾನಸಂಭೂತನಾನಾತ್ವೋತ್ಥಪ್ರಬೋಧತಃ ।। <br />ಪ್ರಧ್ವಂಸಾದಾತ್ಮಮೋಹಸ್ಯ ತಥೈಕಾತ್ಮ್ಯಂ ಸಮಶ್ನುತೇ ।।  ೮೪೧ ।।  </div>
				<div class="verse">ಶಾಸ್ರಾಚಾರ್ಯಮತಿರ್ವಾಽತ್ರ ವಿಜ್ಞಾಯೇತ್ಯಭಿಧೀಯತೇ ।। <br />ಪ್ರಜ್ಞೇತ್ಯಾದಿಕಯಾ ವಾಚಾ ಹ್ಯಾತ್ಮಪ್ರತ್ಯಯ ಉಚ್ಯತೇ ।।  ೮೪೨ ।।  </div>
				<div class="verse">ಶಾಸ್ರಾಚಾರ್ಯವ್ಯಪೇಕ್ಷತ್ಬಾತ್ಪರತನ್ತ್ರೈವ ತನ್ಮತಿಃ ।। <br />ಅನನ್ಯಾಪೇಕ್ಷತೋ ಜ್ಞೇಯಾ ಪ್ರತ್ಯಗ್ಬುದ್ಧೇಃ ಸ್ವತನ್ತ್ರತಾ ।।  ೮೪೩ ।।  </div>
				<div class="verse">ಆತ್ಮಪ್ರತ್ಯಯ ಆತ್ಮೈಕೋ ದ್ವಿತೀಯಃ ಪುನರಾತ್ಮನಃ ।। <br />ಅನಾತ್ಮಪ್ರತ್ಯಯಃ ಸೋಽಹಮುತ್ಪತ್ತ್ಯೈವಾಸ್ಮಿ ಕೇವಲಃ ।।  ೮೪೪ ।।  </div>
				<div class="verse">ಯದಿ ವೋಕ್ತಾತ್ಮಯಾಥಾತ್ಮ್ಯಬೋಧೇನೈವಾದ್ವಯಾತ್ಮಿಕಾಮ್ ।। <br />ಬ್ರಹ್ಮಪ್ರಜ್ಞಾಂ ಪ್ರಕುರ್ವೀತ ವಿಶೇಷಣಸಮಾಶ್ರಯಾತ್ ।।  ೮೪೫ ।।  </div>
				<div class="verse">ಅವ್ಯಾವೃತ್ತಾನನುಗತಬ್ರಹ್ಮಾರ್ಥೋಽನಾತ್ಮನೋಽನ್ಯತಃ ।। <br />ಲಭ್ಯತೇಽತ್ರ ಯತಸ್ತಸ್ಮಾತ್ತಮೇವೇತ್ಯಭಿಧೀಯತೇ ।।  ೮೪೬ ।।  </div>
				<div class="verse">ಅವ್ಯಾವೃತ್ತಾನನುಗತಬ್ರಹ್ಮಾರ್ಥಾನ್ನಾಪಿ ಚಾನ್ಯತಃ ।। <br />ಪ್ರತ್ಯಕ್ತಾ ಲಭ್ಯತೇ ಸಾಕ್ಷಾನ್ಮಹಾನಾತ್ಮೇತ್ಯತೋಽತ್ರ ಗೀಃ ।।  ೮೪೭ ।।  </div>
				<div class="verse">ವ್ಯಾವರ್ತ್ಯಾರ್ಥಾತಿರೇಕೇಣ ನಾಽಽತ್ಮಬ್ರಹ್ಮಪದಾರ್ಥಯೋಃ ।। <br />ಸ್ವರೂಪೇಽಸ್ತಿ ಭಿದಾ ಕಾಚಿದಮಾನಿತ್ವಾದಿವಸ್ತುವತ್ ।।  ೮೪೮ ।।  </div>
				<div class="verse">ವಿರುಧ್ಯತೇಽಕ್ರಿಯಾರೂಪಂ ಮಾನಿತ್ವಾದಿಕ್ರಿಯಾತ್ಮಕೈಃ ।। <br />ಅಮಾನಿತ್ವಾದಿಕಂ ವಸ್ತು ಯಥೇಹಾಪಿ ತಥೇಷ್ಯತಾಮ್ ।।  ೮೪೯ ।।  </div>
				<div class="verse">ಪ್ರತ್ಯಗ್ವಸ್ತ್ವದ್ವಯಮಪಿ ತದಬೋಧೋಪಘಾತತಃ ।। <br />ಸ್ರಗಿವಾಹ್ಯಾದಿರೂಪೇಣ ಪ್ರಥತೇ ಭೇದವನ್ಮೃಷಾ ।।  ೮೫೦ ।।  </div>
				<div class="verse">ತಥೈವಾಽಽತ್ಮಾಽಪಿ ತದ್ಬ್ರಹ್ಮ ತದವಿದ್ಯೈಕಹೇತುತಃ ।। <br />ಪರೋಕ್ಷಮಿವ ತದ್ಭಾತಿ ತಿಮಿರೋದ್ಭೂತಚನ್ದ್ರವತ್ ।।  ೮೫೧ ।।  </div>
				<div class="verse">ಸದ್ವಿತೀಯಪರೋಕ್ಷತ್ವೇ ಯತೋಽಜ್ಞಾನೈಕಹೇತುಕೇ ।। <br />ನ ವಸ್ತು ಸ್ಪೃಶತಸ್ತಸ್ಮಾತ್ಪ್ರಮಾಣೋತ್ಥಪ್ರಬೋಧತಃ ।।  ೮೫೨ ।।  </div>
				<div class="verse">ಯಥಾವಸ್ತ್ವಭಿಸಂಬನ್ಧಾನ್ನಿವರ್ತೇತೇ ಸಹೇತುಕೇ ।। <br />ಅಕಾರಕಾತ್ಮಬೋಧಸ್ಯ ಜನ್ಮನೈವ ತಮೋಹ್ನುತಿಃ ।।  ೮೫೩ ।।  </div>
				<div class="verse">ನಾನ್ವಯವ್ಯತಿರೇಕಾಭ್ಯಾಂ ನಾಪ್ಯಭಾವೇನ ತದ್ಧತಿಃ ।। <br />ಆತ್ಮಬ್ರಹ್ಮಪದಾರ್ಥೈಕರೂಪೇಣೈವ ಹನುತಿರ್ಯತಃ ।।  ೮೫೪ ।।  </div>
				<div class="verse">ನಾನ್ಯದಜ್ಞಾನತೋಽಸ್ತಿತ್ವಂ ದ್ವಿತೀಯಸ್ಯಾಽಽತ್ಮನೋ ಯಥಾ ।। <br />ನಿವೃತ್ತಿರಪ್ಯವಿದ್ಯಾಯಾ ನಾವಗತ್ಯಾತ್ಮನೋಽಪರಾ ।।  ೮೫೫ ।।  </div>
				<div class="verse">ಪದಾರ್ಥಪ್ರತಿಬೋಧೋ ವಾ ವಾಕ್ಯಾರ್ಥಜ್ಞಾನಜನ್ಮನೇ ।। <br />ವಿಜ್ಞಾಯೇತ್ಯುಚ್ಯತೇ ಶ್ರುತ್ಯಾ ಪುಂಸಸ್ತತ್ರ ಸ್ವತನ್ತ್ರತಃ ।।  ೮೫೬ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ವಾಕ್ಯನೀಡಪದಾರ್ಥಯೋಃ ।। <br />ಪುಮಾನಲಂ ವಿವೇಕಾಯ ನ ತು ವಾಕ್ಯಾರ್ಥವಿತ್ತಯೇ ।।  ೮೫೭ ।।  </div>
				<div class="verse">ನಾನುತ್ಪನ್ನೇ ವಿಧಿಃ ಪುಂಸೋಽಶಕ್ಯಾತ್ವಾದ್ವಸ್ತುತನ್ತ್ರತಃ ।। <br />ಉತ್ಪನ್ನೇಽಪಿ ಕೃತಾರ್ಥತ್ವಾನ್ನ ಸ್ಯಾದ್ವಾಕ್ಯಾರ್ಥಬೋಧನೇ ।।  ೮೫೮ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ಲೌಕಿಕತ್ವಾತ್ಪದಾರ್ಥಯೋಃ ।। <br />ಶಕ್ತಸ್ತದ್ವಿಷಯಂ ಜ್ಞಾನಂ ಕರ್ತುಂ ವಾಕ್ಯಾರ್ಥವಿತ್ತಯೇ ।।  ೮೫೯ ।।  </div>
				<div class="verse">ಆತ್ಮಾ ದ್ರಷ್ಟವ್ಯ ಇತ್ಯಾದಾವಯಮೇವ ವಿಧೀಯತೇ ।। <br />ಪದಾರ್ಥವಿಷಯಃ ಪುಂಸೋ ವ್ಯಾಪಾರೋ ಯೋಽನುಮಾತ್ಮಕಃ ।।  ೮೬೦ ।।  </div>
				<div class="verse">ವಾಕ್ಯಾರ್ಥಪ್ರತಿಬೋಧಸ್ಯ ಪದಾರ್ಥಾಜ್ಞಾನಮೇವ ತು ।। <br />ಅನ್ತರಾಯೋ ಯತಸ್ತಸ್ಮಾತ್ಪದಾರ್ಥಜ್ಞಾನಚೋದನಾ ।।  ೮೬೧ ।।  </div>
				<div class="verse">ಜ್ಞಾತ್ವಾಽಽತ್ಮಾನಂ ತಮೇವೇತಿ ತನ್ಮೋಹೋತ್ಥಾದನಾತ್ಮನಃ ।।  ೮೬೨ ।।  <br />ಅನಾತ್ಮಾರ್ಥಪ್ರಧಾನೋಽಯಂ ಯಾವದಾತ್ಮಾ ಸಮೀಕ್ಷ್ಯತೇ ।। <br />ಬ್ರಹ್ಮಾಸ್ಮೀತಿ ನ ತಾವದ್ಧೀರ್ಜಾಯತೇ ಸಾನ್ತರಾಯತಃ ।।  ೮೬೩ ।।  </div>
				<div class="verse">ಅನಾತ್ಮನೋ ಯದಾಽಽತ್ಮಾನಂ ಪ್ರತ್ಯಗಜ್ಞಾನಕಲ್ಪಿತಾತ್ ।। <br />ವಿವಿನಕ್ತ್ಯನುಮಾನೇನ ತದಾ ವಾಕ್ಯಾರ್ಥಧೀರ್ಭವೇತ್ ।।  ೮೬೪ ।।  </div>
				<div class="verse">ಆತ್ಮನ್ಯೇವ ಯದಾಽಽತ್ಮಾನಂ ವ್ಯುತ್ಥಾಪ್ಯಾನಾತ್ಮನೋ ನರಃ ।। <br />ವಿಜಾನಾತಿ ತದಾ ಸರ್ವಮಾತ್ಮೈವೇತಿ ಪ್ರಪಶ್ಯತಿ ।।  ೮೬೫ ।।  </div>
				<div class="verse">ಅಥವಾ ಪುರುಷಾರ್ಥತ್ವಾತ್ಪ್ರಜ್ಞಾಯಾಃ ಕರಣಂ ನೃಣಾಮ್ ।। <br />ಸ್ವತಃ ಪ್ರಾಪ್ತಮನೂದ್ಯೇಹ ತಮೇವೇತಿ ನಿಯಮ್ಯತೇ ।।  ೮೬೬ ।।  </div>
				<div class="verse">ಪ್ರಜ್ಞಾಂ ಕುರ್ವೀತ ಯದಿಹ ತತ್ತಮೇವ ಯಥೋದಿತಮ್ ।। <br />ತಾಂ ಪ್ರಕುರ್ವೀತ ವಿಜ್ಞಾಯ ಸ್ವಾತ್ಮಾನಂ ನ ತ್ವನಾತ್ಮನಃ ।।  ೮೬೭ ।।  </div>
				<div class="verse">ತತ್ತ್ವಮಾತ್ಮೈವ ಸರ್ವಸ್ಯ ಕಾರ್ಯಕಾರಣವಸ್ತುನಃ ।। <br />ಯಸ್ಮಾದಾತ್ಮನಮೇವಾತಃ ಪ್ರಜ್ಞಾಂ ವಿಜ್ಞಾಯ ಕುರ್ವಿತಿ ।।  ೮೬೮ ।।  </div>
				<div class="verse">ತದನ್ಯವಿಷಯಜ್ಞಾನೇ ನ ಕಿಂಚಿದ್ವೇತ್ತಿ ತತ್ತ್ವತಃ ।। <br />ನ ಚ ಕೃತ್ಸ್ನತಮೋಹಾನಿಃ ಸರ್ವಜ್ಞಾನೋದಯೋ ನ ಚ ।।  ೮೬೯ ।।  </div>
				<div class="verse">ಪ್ರತ್ಯಗಾತ್ಮನಿ ತು ಜ್ಞಾತೇ ಶ್ರುತ್ಯುಕ್ತೇನೈವ ವರ್ತ್ಮನಾ ।। <br />ನಾನುತ್ಪನ್ನಂ ಕ್ವಚಿಜ್ಜ್ಞಾನಂ ನೇಹಾಧ್ವಸ್ತಂ ತಮೋಽಪ್ಯತಃ ।।  ೮೭೦ ।।  </div>
				<div class="verse">ವಿಜ್ಞಾಯೇಹ ತಮೇವಾತಃ ಪ್ರಜ್ಞಾ ಕುರ್ವೀತ ಸದ್ದ್ವೀಜಃ ।। <br />ಅಜ್ಞಾನಾದಿ ತಥಾ ಕೃತ್ಸ್ನಮಾತ್ಮನೋಽನ್ಯತ್ರ ವೇದನೇ ।। <br />ಸರ್ವಮಾತ್ಮಾನಮೇವೇತಿ ಶ್ರುತೇರಪಿ ವಚಸ್ತಥಾ ।।  ೮೭೧ ।।  </div>
				<div class="verse">ನಿಷ್ಕರ್ಮಿಕಾ ವಾ ಪ್ರಜ್ಞೇಹ ವಿಹಿತೇತ್ಯಥ ಭಣ್ಯತೇ ।। <br />ಕರ್ಮ ತಸ್ಯಾಸ್ತಮೇವೇತಿ ವಿಜ್ಞಾಯೇತ್ಯನುವಾದತಃ ।।  ೮೭೨ ।।  </div>
				<div class="verse">ಪ್ರಜ್ಞಾ ವಾ ಪರಮಾತ್ಮೇಹ ಪ್ರಜ್ಞಾನಮಿತಿವಾಕ್ಯತಃ ।।  <br />ವಿಜ್ಞಾಯೇಹ ತಮಾತ್ಮಾನಂ ಪ್ರಜ್ಞಾಂ ಕುರ್ವೀತ ಸದ್ದ್ವಿಜಃ ।।  ೮೭೩ ।।  </div>
				<div class="verse">ಇಮಂ ದೇಹಸ್ಥಮಾತ್ಮಾನಂ ವಿಜ್ಞಾಯೋಕ್ತೇನ ವರ್ತ್ಮನಾ ।। <br />ಪರಾಂ ಪ್ರಜ್ಞಾಂ ಪ್ರಕುರ್ವೀತೇತ್ಯೇಷ ಶಾಸ್ರಸ್ಯ ಸಂಗ್ರಹಃ ।।  ೮೭೪ ।।  </div>
				<div class="verse">ತತ್ರೈವಂ ಸಂಭವತ್ಯರ್ಥೇ ಸರ್ವಮಾನಾವಿರೋಧಿನಿ ।।  <br />ವಾಕ್ಯಾರ್ಥಃ ಕಲ್ಪ್ಯತೇ ಕಸ್ಮಾದ್ವಿರುದ್ಧೋ ಯಃ ಪ್ರಮಾನ್ತರೈಃ ।।  ೮೭೫ ।।  </div>
				<div class="verse">ಅಸಂತೋಷಾದತೋಽನ್ಯೇಽತ್ರ ಭೂರಿದೋಷಪ್ರದರ್ಶಿನಃ ।। <br />ವ್ಯಾಖ್ಯಾನಾದನ್ಯಥಾ ಚಕ್ರುರ್ವ್ಯಾಖ್ಯಾಂ ವೇದಾರ್ಥನಿಶ್ಚಿತಾಃ ।।  ೮೭೬ ।।  </div>
				<div class="verse">ವಿದಾನ್ತವಾಕ್ಯಜಂ ಜ್ಞಾನಂ ಯಥಾವಸ್ತ್ವೇವ ಮೋಹನುತ್ ।। <br />ಪ್ರಾಮಾಣ್ಯಾದ್ವೇದವಚಸಸ್ತಜ್ಜಂ ಮಿಥ್ಯಾ ಭವೇತ್ಕಥಮ್ ।।  ೮೭೭ ।।  </div>
				<div class="verse">ವಾಕ್ಯಶ್ರವಣಕಾಲೇ ತತ್ಸರ್ವಾಜ್ಞಾನತಮೋಪನುತ್ ।। <br />ಜಾಯತೇ ಯದ್ಯಪಿ ಜ್ಞಾನಂ ಕೃತ್ಸ್ನೈಕಾತ್ಮ್ಯಸಮಾಶ್ರಯಮ್ ।।  ೮೭೮ ।।  </div>
				<div class="verse">ಜನ್ಮಾನನ್ತರಮೇವೈತದನಾದಿತಮಸಾಽಖಿಲಮ್ ।। <br />ತಥಾಽಪಿ ಬಾಧ್ಯತೇ ಜ್ಞಾನಮವಿದ್ಯಾಕಾರ್ಯದರ್ಶನಾತ್ ।।  ೮೭೯ ।।  </div>
				<div class="verse">ಅವಿದ್ಯಾಹೇತುರಾಗಾದೀನ್ಸಮ್ಯಗ್ಜ್ಞಾನಾದನನ್ತರಮ್ ।। <br />ಯತೋ ವೀಕ್ಷಾಮಹೇ ತಸ್ಮಾಜ್ಜ್ಞಾನಸ್ಯಾಜ್ಞಾನಬಾಧನಮ್ ।।  ೮೮೦ ।।  </div>
				<div class="verse">ನೈಸರ್ಗ್ಯಾಗನ್ತುಕೀ ಚೇತಿ ಹ್ಯವಿದ್ಯಾ ದ್ವಿವಿಧಾ ಸ್ಮೃತಾ ।। <br />ಆಗನ್ತುಕೀ ಸ್ಯಾದ್ವಿಷಯೇ ನೈಸರ್ಗಿಕ್ಯಾತ್ಮನೀಷ್ಯತೇ ।।  ೮೮೧ ।।  </div>
				<div class="verse">ತತ್ರಾಽಽಗನ್ತು ಯದಜ್ಞಾನಂ ತತ್ಸಕೃಜ್ಜ್ಞಾನಜನ್ಮನಾ ।। <br />ಅಪೈತಿ ನಾಸಿ ಶಬರೋ ರಾಜಾಽಸೀತ್ಯುಕ್ತಿತೋ ಯಥಾ ।।  ೮೮೨ ।।  </div>
				<div class="verse">ನೈಸರ್ಗಿಕೀ ತು ಯಾಽವಿದ್ಯಾ ಸಾ ಸಕೃಜ್ಜ್ಞಾನಜನ್ಮನಾ ।। <br />ಧ್ವಸ್ತಾಽಪಿ ಪುನರೇವೈತಿ ತಜ್ಜರಾಗಾದಿದರ್ಶನಾತ್ ।।  ೮೮೩ ।।  </div>
				<div class="verse">ಯಸ್ಮಾದೇವಂಸ್ವಭಾವೈಷಾಽವಿದ್ಯಾ ನೈಸರ್ಗಿಕೀ ತತಃ ।। <br />ವಿಜ್ಞಾಯಾಪಿ ಪರಂ ತತ್ತ್ವಂ ಕುರ್ಯಾತ್ಪ್ರಜ್ಞಂ ಪುನಃ ಪುನಃ ।।  ೮೮೪ ।।  </div>
				<div class="verse">ತಾವತ್ಪ್ರಜ್ಞಾಂ ಪ್ರಕುರ್ವೀತ ಯಾವದ್ಧ್ವಸ್ತಾ ನಿರನ್ವಯಾ ।। <br />ಆತ್ಮಾವಿದ್ಯಾ ಯಥೋಕ್ತಾತ್ಮವಿದ್ಯಾಭ್ಯಾಸೇನ ಯತ್ನತಃ ।।  ।।  ೮೮೫ ।।  </div>
				<div class="verse">ಶ್ಲೋಕಾಂಶ್ಚ ಗೌಡಪಾದಾದೇರ್ಯಥೋಕ್ತಾರ್ಥಸ್ಯ ಸಾಕ್ಷಿಣಃ ।। <br />ಅಧೀಯತೇಽತ್ರ ಯತ್ನೇನ ಸಂಪ್ರದಾಯವಿದಃ ಸ್ವಯಮ್ ।।  ೮೮೬ ।।  </div>
				<div class="verse">ತತ್ತ್ವಮಾಧ್ಯಾತ್ಮಿಕಂ ದೃಷ್ಟ್ವಾ ತತ್ತ್ವಂ ದೃಷ್ಟ್ವಾ ತು ಬಾಹ್ಯತಃ ।।  <br />ತತ್ತ್ವೀಭೂತಸ್ತದಾರಾಮಸ್ತತ್ತ್ವಾದಪ್ರಚ್ಯುತೋ ಭವೇತ್ ।।  ೮೮೭ ।।  </div>
				<div class="verse">ಯದಾ ನ ಲೀಯತೇ ಚಿತ್ತಂ ನ ಚ ವಿಕ್ಷಿಪ್ಯತೇ ಪುನಃ ।। <br />ಅನಿಙ್ಗನಮನಾಭಾಸಂ ನಿಷ್ಪನ್ನಂ ಬ್ರಹ್ಮ ತತ್ತದಾ ।।  ೮೮೮ ।।  </div>
				<div class="verse">ಮನ ಏವ ಮನುಷ್ಯಾಣಾಂ ಕಾರಣಂ ಬನ್ಧಮೋಕ್ಷಯೋಃ ।। <br />ಬನ್ಧಾಯ ವಿಷಯಾಸಕ್ತಂ ಮುಕ್ತ್ಯೈ ನಿರ್ವಿಷಯಂ ಯದಾ ।।  ೮೮೯ ।।  </div>
				<div class="verse">ತಾವದೇವ ನಿರೋದ್ಧವ್ಯಂ ಹೃದಿ ಯಾವತ್ಕ್ಷಯಂ ಗತಮ್ ।। <br />ಇದಂ ಜ್ಞಾನಂ ಚ ಧ್ಯಾನಂ ಚ ಶೇಷೋನ್ಯೋ ಗ್ರನ್ಥವಿಸ್ತರಃ ।।  ೮೯೦ ।।  </div>
				<div class="verse">ಇತಿ ವ್ಯಾಚಕ್ಷತೇ ಕೇಚಿದ್ವಿಜ್ಞಾಯೇತಿ ವಚಃ ಸ್ಫುಟಮ್ ।। <br />ಮಹಾಮೀಮಾಂಸಕಾ ಧೀರಾ ಅತ್ರ ಪ್ರತಿವಿಧೀಯತೇ ।।  ೮೯೧ ।।  </div>
				<div class="verse">ಯದಾಽಸಾಧಾರಣಾಽವಿದ್ಯಾ ಪ್ರತ್ಯಗಾತ್ಮೈಕಗೋಚರಾ ।। <br />ಅಜ್ಞಾನಾದ್ಯಾತ್ಮಿಕಾ ಸಿದ್ಧಾ ದ್ವೈವಿಧ್ಯಂ ಸ್ಯಾತ್ತದಾ ಕುತಃ ।।  ೮೯೨ ।।  </div>
				<div class="verse">ಅಜ್ಞಾತ ಏವ ಸರ್ವತ್ರ ಮಾನಾನಾಂ ಮೇಯ ಉಚ್ಯತೇ ।। <br />ಆತ್ಮೈವ ಜ್ಞೇಯ ಏಷ್ಟವ್ಯೋ ಧ್ರುವಮೈಕಾತ್ಮ್ಯವಾದಿನಾ ।।  ೮೯೩ ।।  </div>
				<div class="verse">ಅಜ್ಞಾತೋಽರ್ಥೋಽನ್ಯತೋ ಯಸ್ಮಾನ್ನೈವೈಕಾತ್ಮ್ಯಾತ್ಪ್ರಸಿಧ್ಯತಿ ।।  ೮೯೪ ।।  <br />ನ ಚಾನಧಿಗತತ್ವಸ್ಯ ಪ್ರಸಿದ್ಧಿಃ ಸ್ಯಾತ್ಪ್ರಮಾಣತಃ ।। <br />ಅತಿಶೀತೇರಸದ್ಭಾವಾನ್ನ ಚ ಬಾಧೋಽಸ್ಯ ಮಾಶ್ರಯಾತ್ ।।  ೮೯೫ ।।  </div>
				<div class="verse">ನ ಚಾಪ್ಯನಾತ್ಮನಾ ಸಿದ್ಧಿರಜ್ಞಾತಸ್ಯೇಹ ವಸ್ತುನಃ ।। <br />ತಸ್ಯಾಪ್ಯವಿದ್ಯಾರೂಪತ್ವಾಜ್ಜಡೋಽನಾತ್ಮೇತಿ ಹೀಷ್ಯತೇ ।।  ೮೯೬ ।।  </div>
				<div class="verse">ಅತೋ ಮಾತ್ರಾದ್ಯಭಾವೇಽಪಿ ಯೋಽಜ್ಞಾತತ್ವಸ್ಯ ಸಿದ್ಧಯೇ ।। <br />ಅಲಮರ್ಥಃ ಸ ಏವಾತ್ರ ಮೇಯೋಽಜ್ಞಾತ ಇಹೇಷ್ಯತೇ ।।  ೮೯೭ ।।  </div>
				<div class="verse">ಬೋಧಮಾತ್ರಾತಿರೇಕೇಣ ನಾನ್ಯೋಽರ್ಥೋಽಜ್ಞಾನಸಿದ್ಧಿಕೃತ್ ।। <br />ಅಜ್ಞಾನಾದಿತ್ರಯಂ ತಸ್ಮಾತ್ಸ್ವತೋಬೋಧೈಕಸಂಶ್ರಯಮ್ ।।  ೮೯೮ ।।  </div>
				<div class="verse">ಸಂಭಾವ್ಯತೇ ಜಗತ್ಯಸ್ಮಿನ್ಬೋಧಮಾತ್ರಪುರಃಸರಮ್ ।।  ೮೯೯ ।। <br />ಅಜ್ಞಾಯಮಾನೋ ಮಾತ್ರಾದಿರ್ನ ಯಸ್ಮಾದನುಭೂಯತೇ ।। <br />ಅಜ್ಞಾತಚಿತಿವತ್ತಸ್ಮಾದಜ್ಞಾತೋಽನುಭವಃ ಸ್ಮೃತಃ ।।  ೯೦೦ ।। </div>
				<div class="verse">ಆಜ್ಞತಾಯಾಂ ಯಥಾ ಶುಕ್ತೌ ರಜತಾದ್ಯರ್ಥನಿಶ್ಚಿತಿಃ ।। <br />ಅನಾತ್ಮನಿಶ್ಚಿತಿಸ್ತದ್ವದಜ್ಞಾತೇಽನುಭವಾತ್ಮನಿ ।।  ೯೦೧ ।।  </div>
				<div class="verse">ಜ್ಞಾನಾತ್ಪೃಥಗಸಂಸಿದ್ಧೇ ರಜತಾದೇರಮೇಯತಾ ।। <br />ಶುಕ್ತೇರಿವ ತ್ವವಿಜ್ಞಾತಜ್ಞಾತತ್ವಸ್ಯ ತತೋಽನ್ಯತಃ ।।  ೯೦೨ ।।  </div>
				<div class="verse">ಯತೋ ನ ಲಭತೇ ಮೇಯಂ ಶುಕ್ತೌ ರಜತಧೀರತಃ ।। <br />ನ ರೂಪ್ಯಧೀಃ ಪ್ರಮಾಣಂ ಸ್ಯಾತ್ಪ್ರಮೇಯಾಸಂಭವಾದಿಹ ।।  ೯೦೩ ।।  </div>
				<div class="verse">ಯಥಾ ನ ರಜತೇ ಮಾನಂ ಶುಕ್ತಾವಿಪಿ ತಥೈವ ಸಾ ।। <br />ತದಪ್ರಬೋಧತಾಬಾಧಾತ್ತಸ್ಯಾಶ್ಚಾಶುಕ್ತಿಕಾತ್ಮನಃ ।।  ೯೦೪ ।।  </div>
				<div class="verse">ಯಥೈವಂ ಸರ್ವಮಾನಾನಿ ಪ್ರತ್ಯಙ್ಮಾನಾತಿರೇಕತಃ ।। <br />ಅನಾತ್ಮಮೇಯಭಾಞ್ಜ್ಯೇವ ವಿಜ್ಞೇಯಾನೀತಿ ನಿಶ್ಚಿತಿಃ ।।  ೯೦೫ ।।  </div>
				<div class="verse">ಪ್ರತ್ಯಕ್ಸಂವಿತ್ತ್ವವಿಜ್ಞಾತಾ ತಥೈವೇಹಾನುಭೂಯತೇ ।। <br />ಅಪಿ ಪ್ರಾಙ್ಭಾನಸಂವ್ಯಾಪ್ತೇರ್ಯಾವದ್ಯ್ವುತ್ಪಾದ್ಯತೇ  ನ ನಾ ।।  ೯೦೬ ।।  </div>
				<div class="verse">ವಾಸ್ತವ್ಯೇವ ತು ಸಂಸಿದ್ಧಿರನುಭೂತೇರ್ಯತಸ್ತತಃ ।। <br />ನಾಜ್ಞಾತತ್ವಸ್ಯ ಬಾಧಃ ಸ್ಯಾಚ್ಛುಕ್ತಿಕಾಬಾಧಸಿದ್ಧಿವತ್ ।।  ೯೦೭ ।।  </div>
				<div class="verse">ಮಾನೇನಾನಭಿಸಂಬನ್ಧಾನ್ನೇಯಂ ಷಷ್ಠೇನ್ದ್ರಿಯಾರ್ಥವತ್ ।। <br />ಅನುಭೂತೇಃ ಸುಷುಪ್ತ್ಯಾದೇರ್ನ ಚಾಪ್ಯನುಭವತ್ವತಃ ।। <br />ನಿರಪೇಕ್ಷಾ ಪ್ರಮಾಣಾಪ್ತೌ ಮಾನಾಪ್ತಕರಬಿಲ್ವವತ್ ।।  ೯೦೮ ।।  </div>
				<div class="verse">ಪ್ರಮಾಣವ್ಯಾಪೃತೇಃ ಪೂರ್ವಮೇವಂ ಮೇಯೋಽತ್ರ ಲಭ್ಯತೇ ।।  ೯೦೯ ।।  <br />ನೈವಂ ವೇದಾನ್ತಸಿದ್ಧಾನ್ತಾದನ್ಯಸಿದ್ಧಾನ್ತಶಾಸನೇ ।। <br />ಮೇಯಸಿದ್ಧಿರ್ಯತಸ್ತಸ್ಮಾನ್ನ ಮಾನಂ ತತ್ರ ವಿದ್ಯತೇ ।।  ೯೧೦ ।।  </div>
				<div class="verse">ಇಹ ತ್ವಜ್ಞಾತ ಆತ್ಮೈವ ಮಿಥ್ಯಾಜ್ಞಾತಸ್ತಥೈವ ಚ ।। <br />ತಸ್ಯ ಪ್ರಮಾಣಸಂಬನ್ಧಾತ್ಸರ್ವಾಜ್ಞಾನಪ್ರಹಾಣತಃ ।।  ೯೧೧ ।।  </div>
				<div class="verse">ತತ್ತ್ವಮಸ್ಯಾದಿವಾಕ್ಯೇಭ್ಯಃ ಸರ್ವಜ್ಞಾನಪ್ರಸೂತಿತಃ ।। <br />ಸರ್ವಾಜ್ಞಾನಾಪನುತ್ತೇಶ್ಚ ಜ್ಞೇಯಕಾರ್ಯಸಮಾಪ್ತಿತಃ ।।  ೯೧೨ ।।  </div>
				<div class="verse">ಪ್ರಾಪ್ಯಸ್ಯ ಸರ್ವಸ್ಯಾವಾಪ್ತೇಸ್ತಥಾ ಹೇಯಸ್ಯ ಹಾನತಃ ।। <br />ಸಮ್ಯಗ್ಧಿಯಃ ಸಕೃತ್ಸೂತೇಃ ಕಿಂ ಕಾರ್ಯಮವಶಿಷ್ಯತೇ ।।  ೯೧೩ ।।  </div>
				<div class="verse">ಅವಿದ್ಯಾ ಪೂರ್ವವಚ್ಚೇತ್ಸ್ಯಾತ್ಸಮ್ಯಗ್ಜ್ಞಾತೇಽಪಿ ವಸ್ತುನಿ ।। <br />ಭೂಯೋಽಪಿ ಸಾ ಮೃತೇರೂರ್ಧ್ವಂ ನೇಷ್ಯತೀತ್ಯತ್ರ ಕಾ ಪ್ರಮಾ ।।  ೯೧೪ ।।  </div>
				<div class="verse">ಅವಿದ್ಯಾವಿದ್ಯಯೋರ್ಯಸ್ಮಾದ್ವಾಧ್ಯಬಾಧಕಸಂಗತಿಮ್ ।। <br />ಮುಕ್ತ್ವಾಽನ್ಯೋ ನಾಸ್ತಿ ಸಂಬನ್ಧೋ ದಾಹ್ಯದಾಹಕಯೋರಿವ ।।  ೯೧೫ ।। </div>
				<div class="verse">ಬಾಧ್ಯಾಽವಿದ್ಯಾ ಕಥಂ ವಿದ್ಯಾಂ ಬಾಧಿಕಾಂ ಬಾಧ್ಯತೇ ವದ ।।  <br />ದಾಹಕಸ್ಯ ನ ದಾಹೋಽಸ್ತಿ ವಹ್ನೇರ್ದಾಹ್ಯೇನ ವಸ್ತುನಾ ।।  ೯೧೬ ।।  </div>
				<div class="verse">ವಿದ್ಯಮಾನಾಽಪ್ಯವಿದ್ಯೇಯಂ ವಿದ್ಯಾಂ ಚೇೇನ್ನಾವಧೀತ್ಪುರಾ ।। <br />ಧ್ವಸ್ತಾ ವಾಧಿಷ್ಯತೇಽವಿದ್ಯಾ ವಿದ್ಯಾಮಿತ್ಯತ್ರ ಕಾ ಪ್ರಮಾ ।।  ೯೧೭ ।।  </div>
				<div class="verse">ಅವಿದ್ಯಯಾ ಚೇದ್ವಿಧ್ವಸ್ತಾ ವಿದ್ಯೇಯಂ ಕಾರ್ತ್ಸ್ನ್ಯತಸ್ತದಾ ।। <br />ಮುಷಿತಾತ್ಮಪರಿಜ್ಞಾನಃ ಪ್ರಜ್ಞಾಂ ಕುರ್ಯಾತ್ಕಥಂ ಜಡಃ ।।  ೯೧೮ ।।  </div>
				<div class="verse">ಕಿಂಚ ಹೇತುಮತೋ ಜನ್ಮ ಸರ್ವತ್ರ ಸ್ಯಾತ್ಪುನಃ ಪುನಃ ।। <br />ಸರ್ವಹೇತೋಸ್ತ್ವವಿದ್ಯಾಯಾ ಧ್ವಸ್ತಾಯಾಃ ಸ್ಯಾತ್ಕುತೋ ಭವಃ ।।  ೯೧೯ ।।  </div>
				<div class="verse">ಬ್ರಹ್ಮಣಶ್ಚೇದ್ಭವಸ್ತಸ್ಯಾ ಅನಿರ್ಮೋಕ್ಷಃ ಪ್ರಸಜ್ಯತೇ ।। <br />ಸ್ಥಾಸ್ರುತ್ವಾದ್ಬ್ರಹ್ಮಣೋ ನಿತ್ಯಂ ಕಿರಣಾನಾಂ ರವೇರಿವ ।।  ೯೨೦ ।।  </div>
				<div class="verse">ಅನಾದೇರ್ನಾಪ್ಯನುಚ್ಛಿತ್ತಿಃ ಸರ್ವತ್ರೋಚ್ಛಿತ್ತಿದರ್ಶನಾತ್ ।। <br />ಅನಾದ್ಯಜ್ಞಾತಮೇಯೇಷು ಹ್ಯಜ್ಞಾನಸ್ಯ ಪ್ರಹಾಣತಃ ।।  ೯೨೧ ।।  </div>
				<div class="verse">ಅನಾದ್ಯಜ್ಞಾನವನ್ಮೇಯಮೂರೀಕೃತ್ಯೇಹ ಸರ್ವತಃ ।। <br />ಉಚ್ಛಿನ್ದನ್ತಿ ಪ್ರಮಾಣಾನಿ ಹ್ಯಜ್ಞಾತತ್ವಂ ಪ್ರಮೇಯಗಮ್ ।।  ೯೨೨ ।।  </div>
				<div class="verse">ನ ಚ ಕಾರಣಸಂಸರ್ಗೋ ನಾಶೋಽಜ್ಞಾನಸ್ಯ ಭಣ್ಯತೇ ।। <br />ಉರಗಾದೇಃ ಸ್ರಜೀವಾಸ್ಯ ಬ್ರಹ್ಮಣೋಽಕಾರಣತ್ವತಃ ।।  ೯೨೩ ।।  </div>
				<div class="verse">ಅಜ್ಞಾತಜ್ಞಾಪನಂ ಮುಕ್ತ್ವಾ ನ ಚೇಹಾಸ್ತ್ಯಪರೋ ವಿಧಿಃ ।। <br />ತಾವತೈವ ಕೃತಾರ್ಥತ್ವಾನ್ನ ಕಾರ್ಯಮವಶಿಷ್ಯತೇ ।।  ೯೨೪ ।।  </div>
				<div class="verse">ಆತ್ಮೈವ ಕಾರಣಂ ಯಸ್ಯ ಸರ್ವಜ್ಞಾನಸ್ಯ ಕಾರ್ಯತಃ ।। <br />ಆತ್ಮಾನ್ವಿತೇಃ ಸ್ವತಃ ಸಿದ್ಧೇರ್ನ ಕಾರ್ಯಾ ತಸ್ಯ ಚಾಽಽತ್ಮಧೀಃ ।।  ।।  ೯೨೫ ।।  </div>
				<div class="verse">ಅಂಶಾಂಶಿಸಂಗತೇರಾತ್ಮಾಽಪ್ಯಹಂಬುದ್ಧ್ಯಾಽನುಭೂಯತೇ ।। <br />ತಸ್ಯಾಪಿ ನಿತ್ಯಸಂಬನ್ಧಾನ್ನ ವಿಧೇಯಾಽಽತ್ಮಧೀರಿಯಮ್ ।।  ೯೨೬ ।।  </div>
				<div class="verse">ಆತ್ಮಾನಾತ್ಮಪರಿಜ್ಞಾನೇ ಯಸ್ಯ ಸಾಧಾರಣಂ ಮತಮ್ ।। <br />ಕರಣಂ ಬುದ್ಧಿರೇವೇಹ ನ ತಂ ಪ್ರತ್ಯಪಿ ಚೋದನಾ ।।  ೯೨೭ ।।  </div>
				<div class="verse">ಬುದ್ಧ್ಯಾದೇರ್ವಿಷಯಾನ್ತಸ್ಯ ಪ್ರತೀಚೋಽನ್ಯಸ್ಯ ವಸ್ತುನಃ ।। <br />ಆತ್ಮಾತ್ಮೀಯತ್ವತಸ್ತಸ್ಮಾಚ್ಚಿತ್ಸ್ವಭಾವಮಿದಂ ಜಗತ್ ।।  ೯೨೮ ।।  </div>
				<div class="verse">ಚಿತ್ಸ್ವಭಾವಂ ಸದಾ ತತ್ಸ್ಯಾದನ್ಯಹೇತ್ವನಪೇಕ್ಷಣಾತ್ ।।  <br />ಧರ್ಮಾಧರ್ಮಾದ್ಯಪೇಕ್ಷತ್ವಾದನಾತ್ಮಾಕಾರತಾಂ ಪ್ರತಿ ।।  ೯೨೯ ।।  </div>
				<div class="verse">ವಿಯತ್ಸಂಪೂರ್ಣತಾಂ ನರ್ತೇ ಘಟೋ ನಾನಾವಿಧೈರ್ಯುತಿಮ್ ।। <br />ದ್ರವ್ಯೈರ್ಯಾಯಾದ್ವಿಯೋಗಂ ವಾ ಸಂವಿದರ್ತೇ ತಥಾ ಧಿಯಃ ।।  ೯೩೦ ।।  </div>
				<div class="verse">ಶಬ್ದಾದ್ಯಾಕಾರತಾಂ ಯಾನ್ತಿ ಸಂಶಯಾದ್ಯಾತ್ಮತಾಂ ತಥಾ ।।  <br />ಪ್ರತ್ಯಕ್ಚಿತ್ಪೂರ್ಣತಾಂ ಮುಕ್ತ್ವಾ ಶೂನ್ಯತಾಂ ನ ಚ ತಾಃ ಸದಾ ।।  ೯೩೧ ।।  </div>
				<div class="verse">ಯತೋಽತೋ ನಾಽಽತ್ಮಧೀಃ ಕಾರ್ಯಾ ನಾಪಿ ತತ್ಸಂತತಿಸ್ತಥಾ ।। <br />ಸ್ವಭಾವಾದೇವ ತತ್ಸಿದ್ಧೇಃ ಸರ್ವಪ್ರಾಣಭೃತಾಮಪಿ ।।  ೯೩೨ ।।  </div>
				<div class="verse">ಸರ್ವೇಷಾಮಪಿ ಭಿನ್ನಾನಾಂ ತಥಾಽಭೇದತ್ವಹೇತುತಃ ।। <br />ನ ಕಾರ್ಯೈವಾಽಽತ್ಮಧೀಃ ಪುಂಭಿಃ ಕೃತತ್ವಾದೇವ ಹೇತುತಃ ।।  ೯೩೩ ।।  </div>
				<div class="verse">ಆತ್ಮಾಧಾರಾಣಿ ಯಸ್ಯಾಪಿ ಜ್ಞಾನಾದೀನೀಹ ವಾದಿನಃ ।। <br />ತಸ್ಯಾಪಿ ನಾಽಽತ್ಮಧೀಃ ಕಾರ್ಯಾ ನಿತ್ಯಪ್ರಾಪ್ತತ್ವಕಾರಣಾತ್ ।।  ೯೩೪ ।।  </div>
				<div class="verse">ದೇಹಸ್ಯ ಸರ್ವದೈವಾಸ್ಯ ಜೀವತಶ್ಚಿತ್ಸ್ವಭಾವತಃ ।।  <br />ಸ್ವಭಾವವಾದಿನೋಽಪೀಯಂ ಕಾರ್ಯಾ ನೈವಾಽಽತ್ಮಧೀಸ್ತಥಾ ।।  ೯೩೫ ।।  </div>
				<div class="verse">ನಿಯಮೇ ಪರಿಸಂಖ್ಯಾಯಾಂ ಸರ್ವಾನಾತ್ಮಾಸಮೀಕ್ಷಣಾತ್ ।। <br />ವೈಯರ್ಥ್ಯಂ ಕರ್ಮಕಾಣ್ಡಸ್ಯ ನಿರ್ಮೂಲತ್ವಾತ್ಪ್ರಸಜ್ಯತೇ ।।  ೯೩೬ ।।  </div>
				<div class="verse">ನ ಚಾಪಿ ನಿತ್ಯಾಪ್ರಾಪ್ತತ್ವಾತ್ತಯೋರಸ್ತೀಹ ಸಂಭವಃ ।। <br />ಅಪ್ರಾಪ್ತಾಂಶೇ ಯತೋ ನಿತ್ಯಂ ವಿಧಿಃ ಸರ್ವೋಽಪಿ ಚೇಷ್ಯತೇ ।।  ೯೩೭ ।।  </div>
				<div class="verse">ಕರ್ತವ್ಯಮಾತ್ಮವಿಜ್ಞಾನಮಿತ್ಯತ್ರೈವ ನಿರಾಕೃತಃ ।। <br />ವಿಧಿಃ ಸರ್ವಪ್ರಕಾರೋಽಪಿ ನ ತ್ವಬುದ್ಧಾರ್ಥಬೋಧನಮ್ ।।  ೯೩೮ ।।  </div>
				<div class="verse">ಕರ್ತವ್ಯತಾ ನ ಸಾಧ್ಯಸ್ಯ ವಿಜ್ಞಾತತ್ವಾದ್ವಿಧೀಯತೇ ।। <br />ದುಃಖತ್ವಾಚ್ಚ ನ ಯಾಗಸ್ಯ ಹ್ಯುಪಾಯೋಽತೋಽತ್ರ ಬೋಧ್ಯತೇ ।।  ೯೩೯ ।।  </div>
				<div class="verse">ಪ್ರವೃತ್ತಿರಪ್ರವೃತ್ತಿರ್ವಾ ಮೇಯವಸ್ತ್ವನುರೋಧಿನೀ ।। <br />ಪ್ರಮಾಽತ್ರ ಬೋಧಿಕೈವಾತೋ ನ ಪ್ರವೃತ್ತಿಃ ಪ್ರಮಾಣತಃ ।।  ೯೪೦ ।।  </div>
				<div class="verse">ಕರ್ತ್ರಾದಿಹೇತೂಚ್ಛಿತ್ತೇಶ್ಚ ಪ್ರವೃತ್ತೇರ್ನಾಸ್ತಿ ಸಂಭವಃ ।। <br />ಸಮ್ಯಗ್ಜ್ಞಾನಸಮುತ್ಪತ್ತೌ ಮೇಯಸ್ಯಾಕಾರಕತ್ವತಃ ।।  ೯೪೧ ।।  </div>
				<div class="verse">ಅಜ್ಞಾನಧ್ವಂಸಿ ವಿಜ್ಞಾನಂ ನ ಚ ಕಾರಕರೂಪತಾಮ್ ।। <br />ಗೃಹೀತ್ವೇಹ ತಮೋ ಹನ್ತಿ ದ್ವೈಧೀಭಾವೇಽಸಿವತ್ಕಚಿತ್ ।।  ೯೪೨ ।।  </div>
				<div class="verse">ಪ್ರತ್ಯಗ್ಬೋಧೋಽಪ್ರಮಃ ಸಿದ್ಧ ಆಗಮಾಪಾಯಿಮಾತೃವತ್ ।। <br />ಪ್ರತ್ಯಙ್ಭಾತ್ರಫಲತ್ವೇನ ಸಾಕ್ಷಿತ್ವೇನ ಚ ಸರ್ವದಾ ।।  ೯೪೩ ।।  </div>
				<div class="verse">ಅನಾತ್ಮವಸ್ತುನಾ ನಾಽಽತ್ಮಾಽಕಾರಕತ್ವಾದ್ವಿನಾ ತಮಃ ।। <br />ಸಂಬನ್ಧಂ ಲಭತೇ ಸಾಕ್ಷಾತ್ತಥಾಽನಾತ್ಮಾಽಪಿ ಚಾಽಽತ್ಮನಾ ।।  ೯೪೪ ।।  </div>
				<div class="verse">ಬುದ್ಧ್ಯಾದಿರ್ಜಡರೂಪತ್ವಾತ್ಸ್ವಮಹಿಮ್ನಾ ನ ಸಿಧ್ಯತಿ ।। <br />ಬೋಧಾತ್ಮವತ್ಸ್ವತಃಸಿದ್ಧಪ್ರತ್ಯಕ್ಸಿದ್ಧ್ಯೈವ ಸಿಧ್ಯತಿ ।।  ೯೪೫ ।।  </div>
				<div class="verse">ಸ್ವಾರ್ಥಂ ಪ್ರತ್ಯೇವ ಸರ್ವೇಽಪಿ ಪರಾರ್ಥೋಽರ್ಥಃ ಪ್ರಸಿಧ್ಯತಿ ।। <br />ಯಥಾ ಸ್ವಪ್ನವಿನಿರ್ಮಾಣಂ ಸಿಧ್ಯೇತ್ಸ್ವಪ್ನದೃಶಂ ಪ್ರತಿ ।।  ೯೪೬ ।।  </div>
				<div class="verse">ಪೃಥಕ್ತ್ವೇ ವಾಽಪೃಥಕ್ತ್ವೇ ವಾ ನೈವ ತಸ್ಯ ಮೃಷಾತ್ಮತಾ ।। <br />ಪೃಥಕ್ತ್ವೇ ಸ್ವಮಹಿಮ್ನೈವ ತಸ್ಯ ಸಿದ್ಧೇಃ ಪರಾತ್ಮವತ್ ।।  ೯೪೭ ।।  </div>
				<div class="verse">ಆತ್ಮತ್ವಾದಪೃಥಕ್ತ್ವೇ ಚ ಮಾನಂ ನಾಶೇ ಚ ನೇಕ್ಷ್ಯತೇ ।। <br />ಪರಮಾರ್ಥಮನಾವಿಶ್ಯ ನ ಮಿಥ್ಯೇತಿ ಪ್ರಸಿಧ್ಯತಿ ।।  ೯೪೮ ।।  </div>
				<div class="verse">ಕ್ಲೃಪ್ತಸರ್ಪಾದ್ಯಭಾವೋಽಯಂ ನ ಸ್ರಕ್ತತ್ತ್ವಾತ್ಪೃಥಙ್ಮಿತಃ ।। <br />ವ್ಯತಿರೇಕೇಣ ತತ್ಸಿದ್ಧೇರ್ನಾಪಿ ಚಾಽಽತ್ಮಾನಮನ್ವಿಯಾತ್ ।।  ೯೪೯ ।।  </div>
				<div class="verse">ಸ್ವಾರ್ಥಸ್ಯ ಪ್ರತ್ಯಗಾತ್ಮತ್ವಾತ್ಪ್ರತ್ಯಗ್ಯಾಥಾತ್ಮ್ಯತೋಽಪಿ ಚ ।। <br />ಖಣ್ಡಮುಣ್ಡಾದಿವನ್ಮತ್ತೋ ನಾನಾತ್ಮಾ ಲಭತೇ ಭಿದಾಮ್ ।।  ೯೫೦ ।।  </div>
				<div class="verse">ಸರ್ವಮಾತ್ಮೇತ್ಯತೋ ವಾಕ್ಯಾತ್ಪ್ರತ್ಯಙ್ಭಾತ್ರೈಕರೂಪತಾಮ್ ।।  <br />ತದಬೋಧಪ್ರಹಾಣೇನ ಪ್ರತೀಮೋ ಜಗದಾತ್ಮನಃ ।।  ೯೫೧ ।।  </div>
				<div class="verse">ತತ್ತ್ವಪ್ರಬೋಧನಂ ಮುಕ್ತ್ವಾ ಕಾರ್ಯಕಾರಣವಸ್ತುನಃ ।। <br />ಅಪೂರ್ವಾದ್ಯರ್ಥವಚಸಾ ನಾನ್ವಯಾದ್ಯವಬೋಧ್ಯತೇ ।।  ೯೫೨ ।।  </div>
				<div class="verse">ಬೋಧೋಽಪ್ಯಕಾರಕೋ ಯಸ್ಮಾದ್ಧನ್ತ್ಯಜ್ಞಾನಮಿಹಾಽಽತ್ಮನಿ ।। <br />ನ ಚಾಽಽವೃತ್ತಿವ್ಯಪೇಕ್ಷಃ ಸನ್ವ್ಯಞ್ಜಕತ್ವಾತ್ತಮೋಪನುತ್ ।।  ೯೫೩ ।।  </div>
				<div class="verse">ಏವಂ ಸ್ವಾತ್ಮನಿ ವಿಜ್ಞಾತೇ ನಿಷ್ಕ್ರಿಯೇಽಕಾರಕೇಽಫಲೇ ।। <br />ಪ್ರವೃತ್ತೌ ವಾ ನಿವೃತ್ತೌ ವಾ ಕೋ ಹೇತುರಿತಿ ಭಣ್ಯತಾಮ್ ।।  ೯೫೪ ।।  </div>
				<div class="verse">ಪ್ರತ್ಯಙ್ಭಾತ್ರೈಕತಾಂ ಮುಕ್ತ್ವಾ ತದವಿದ್ಯಾಮೃತೇ ನ ಹಿ ।। <br />ವಿದ್ವಾಪ್ರೂಪಾನ್ತರಂ ಪಶ್ಯೇದ್ಯತ್ರ ಹೀತಿ ತಥಾ ಶ್ರುತಿಃ ।।  ೯೫೫ ।।  </div>
				<div class="verse">ನಾತೋಽವಿದ್ಯಾಸಮುಚ್ಛಿತ್ತೌ ಬ್ರಹ್ಮಯಾಥಾತ್ಮ್ಯಬೋಧತಃ ।। <br />ಪ್ರತೀಚಿ ಭೂಯೋಽತಿದ್ಯಾಯಾಃ ಸಂಭವೋಽಸ್ತಿ ಪ್ರಮಾಣತಃ ।।  ೯೫೬ ।।  </div>
				<div class="verse">ರಾಗಾದಿದರ್ಶನಂ ಯಚ್ಚ ಜ್ಞಾನಿನೋಽಪೀಹ ಚೋದ್ಯತೇ ।। <br />ಬಾಧಿತಸ್ಯೈವ ತತ್ಸೂತೇಸ್ತದಪ್ಯುಕ್ತೇ ನ ದೂಷಣಮ್ ।।  ೯೫೭ ।।  </div>
				<div class="verse">ಬಾಧ್ಯಬಾಧಕಯೋರ್ಯಸ್ಮಾತ್ಸಂಬನ್ಧಃ ಸಕೃದೇವ ತು ।। <br />ಸಂಬನ್ಧೋತ್ತರಕಾಲೇ ತು ತತ್ಸ್ಮೃತ್ಯೋರೇವ ಸಂಗತಿಃ ।।  ೯೫೮ ।।  </div>
				<div class="verse">ನ ಚ ಸ್ಮೃತೇಃ ಪ್ರಮಾಣತ್ವಂ ಕ್ವಚಿತ್ಸಿದ್ಧಾನ್ತ ಇಷ್ಯತೇ ।।  <br />ಪ್ರಮಾಣಲಕ್ಷಣಾಭಾವಾನ್ನ ಚ ಬೋಧೋಽಪ್ರಮಾಣತಃ ।।  ೯೫೯ ।।  </div>
				<div class="verse">ಮಾತ್ರಾದಿಕಾರಣಧ್ವಸ್ತೇಃ ಪರಾಙ್ಮಾನಪ್ರಬಾಧತಃ ।। <br />ಪ್ರತ್ಯಕ್ಷಾದಿವಿರೋಧೋಽಪಿ ನಾತಶ್ಚೋದ್ಯಃ ಕಥಂಚನ ।।  ೯೬೦ ।।  </div>
				<div class="verse">ಉದರ್ಕೇ ಚ ಶಮಾದೀನಿ ಸಾಧನಾನಿ ಪ್ರವಕ್ಷ್ಯತಿ ।। <br />ಉಕ್ತಪ್ರಜ್ಞಾಪ್ರಸಿದ್ಧ್ಯರ್ಥಂ ಯೇಷು ಸ್ವಾತನ್ತ್ರ್ಯಮಿಷ್ಯತೇ ।।  ೯೬೧ ।।  </div>
				<div class="verse">ನಾಭಿಧ್ಯಾಯೇದತಃ ಶಬ್ದಾನನಾತ್ಮಾರ್ಥವಬೋಧಿನಃ ।। <br />ಬಹೂನಿತ್ಯನುವಾದಃ ಸ್ಯಾತ್ತದ್ಬಹುತ್ವಸ್ಯ ಸಿದ್ಧಿತಃ ।।  ೯೬೨ ।। </div>
				<div class="verse">ವಾಚೋ ವಿಗ್ಲಾಪನಮಿತಿ ಶ್ರುತ್ಯಾ ನಿನ್ದಾಽಭೀಧೀಯತೇ ।।  <br />ಭೂರಿಶಬ್ದಾನುಚಿನ್ತಾಯಾಸ್ತನ್ನಿಷೇಧಪ್ರಸಿದ್ಧಯೇ ।।  ೯೬೩ ।।  </div>
				<div class="verse">ಪ್ರಭೂತಶಬ್ದಾಭಿಧ್ಯಾನಂ ನಾಲಂ ಮೋಕ್ಷಾರ್ಥಸಿದ್ಧಯೇ ।। <br />ನ ಚೇದೇವಂ ಫಲಂ ತತ್ಸ್ಯಾದ್ವಾಕ್ತಾಲುಗಲಶೋಷಣಮ್ ।।  ೯೬೪ ।।  </div>
				<div class="verse">ಉಕ್ತವ್ಯಾಖ್ಯಾನತೋಽನ್ಯಸ್ಯ ವ್ಯಾಖ್ಯಾನಸ್ಯ ಯಥೋದಿತ - <br />ನ್ಯಾಯೇನ ದೂಷಿತತ್ವಾತ್ತದ್ದೂಷಣಾರ್ಥಂ ನ ಯತ್ಯತೇ ।।  ೯೬೫ ।।  </div>
				<div class="verse">ಓಮಿತ್ಯೇವಂ ಸದಾ ಧ್ಯಾಯೇದನ್ಯಾ ವಾಚೋ ವಿಮುಞ್ಚಥ ।। <br />ತೇಽನುವಿತ್ತ್ವೇತಿ ಚ ತಥಾ ತ್ರಯೀತ್ಯಾಗೇ ವಚಃ ಸ್ಫುಟಮ್ ।।  ೯೬೬ ।।  </div>
				<div class="verse">ಈತ್ವರ್ಥ ಇತಿಶಬ್ದೋಽಯಂ ಬಹುಶಬ್ದಜಿಹಾಸಯಾ ।। <br />ಮನ್ತ್ರಾಮ್ನಾಯಸಮಾಪ್ತ್ಯರ್ಥಂ ಯದಿ ವೇತಿಸಮೀರಣಮ್ ।।  ೯೬೭ ।।  </div>
				<div class="verse">ಸಹೇತುಕಾವಭಿಹಿತೌ ಬನ್ಧಮೋಕ್ಷೌ ಪ್ರಯತ್ನತಃ ।। <br />ಮನ್ತ್ರೋಕ್ತ್ಯಾ ಬ್ರಾಹ್ಮಣೋಕ್ತ್ಯಾ ಚ ಪುಂಸಾಂ ಶ್ರೇಯೋಭಿವಾಞ್ಛಿನಾಮ್ ।।  ೯೬೮ ।।  </div>
				<div class="verse">ನಾನುಧ್ಯಾಯಾದ್ಬ್ರಹೂಞ್ಶಬ್ದಾನಿತಿ ಕಸ್ಮಾದಿಹೋಚ್ಯತೇ ।। <br />ಅಲ್ಪೀಯಸಾಂ ವಾ ನ ತ್ಯಾಗಃ ಕಸ್ಮಾದಿತ್ಯಭಿಧೀಯತಾಮ್ ।।  ೯೬೯ ।।  </div>
				<div class="verse">ಶಬ್ದಸ್ಯಾಲ್ಪೀಯಸೋಽತ್ಯಾಗೇ ತತ್ರ ತಾವದಿಹೋಚ್ಯತೇ ।। <br />ಹೇತುಸ್ರಯ್ಯಾಸ್ತು ಸಂತ್ಯಾಗೇ ತಮೇತಮಿತಿ ವಕ್ಷ್ಯತೇ ।।  ೯೭೦ ।।  </div>
				<div class="verse">ಯದಿ ವಾ ಭಿನ್ನವಾಕ್ಯತ್ವಾತ್ಕರ್ಮವಿಜ್ಞಾನಕಾಣ್ಡಯೋಃ ।। <br />ವೇದಾನ್ತೈಃ ಕರ್ಮಕಾಣ್ಡಸ್ಯ ಪರಸ್ಪರವಿರೋಧತಃ ।।  ೯೭೧ ।।  </div>
				<div class="verse">ಹೇತುತಾಂ ಪ್ರತಿಪದ್ಯನ್ತೇ ಕರ್ಮಾಣ್ಯಪಿ ವಿಮುಕ್ತಯೇ ।। <br />ಬುದ್ಧೇಃ ಸಂಸ್ಕಾರಕತ್ವೇನ ಯಥಾ ತದಭಿಧೀಯತೇ ।।  ೯೭೨ ।।  </div>
				<div class="verse">ಪೂರ್ವೋ ಭಾಗಃ ಸಮಸ್ತೋಽಪಿ ವೇದಾನ್ತಾರ್ಥಾವಬುದ್ಧಯೇ ।। <br />ಯಥಾ ಭವತಿ ವೇದಸ್ಯ ತಥಾಽಥ ಪ್ರತಿಪಾದ್ಯತೇ ।।  ೯೭೩ ।।  </div>
				<div class="verse">ವೇದಾನ್ತಾರ್ಥಂ ಯಥಾಯಾತಮನೂದ್ಯ ಶ್ರುತಿರಾದರಾತ್ ।। <br />ಸ ವಾ ಇತ್ಯಾದಿನೋಕ್ತಾರ್ಥಂ ಪ್ರವಕ್ತುಮುಪಚಕ್ರಮೇ ।।  ೯೭೪ ।।  </div>
				<div class="verse">ಪರಾಮರ್ಶಃ ಸಶಬ್ದೇನ ಪೂರ್ವೋಕ್ತಸ್ಯ ಪ್ರಸಿದ್ಧಿತಃ ।। <br />ವೈಶಬ್ದಃ ಸ್ಮೃತಯೇ ತಸ್ಯ ಮೃತಿಜನ್ಮಾದಿಧರ್ಮಿಣಃ ।।  ೯೭೫ ।।  </div>
				<div class="verse">ಧ್ರುವಾನ್ತಮನ್ತ್ರಾಮ್ನಾಯೋಕ್ತ ಏಷ ಇತ್ಯಭಿಧೀಯತೇ ।। <br />ಮಹಾನಜ ಇತಿ ವಚಸ್ತದ್ವಿಶೇಷಣಾಸಿದ್ಧಯೇ ।।  ೯೭೬ ।।  </div>
				<div class="verse">ಅನ್ವಯವ್ಯತಿರೇಕಾರ್ಥಾ ಯೋಽಯಮಿತ್ಯಾದಿಕಾ ಶ್ರುತಿಃ ।। <br />ವಿಶೇಷಣವಿಶೇಷ್ಯಾರ್ಥಂ ಸರ್ವಸ್ಯೇತಿ ತಥಾ ವಚಃ ।।  ೯೭೭ ।।  </div>
				<div class="verse">ಯದತ್ರ ಕಿಂಚಿದ್ವಕ್ತವ್ಯಂ ತಸ್ಯ ಪ್ರಾಗೇವ ಚೋಕ್ತಿತಃ ।। <br />ಸಾಮಾನಾಧಿಕರಣ್ಯಾದೇರ್ನೇಹ ತತ್ಪುನರುಚ್ಯತೇ ।।  ೯೭೮ ।।  </div>
				<div class="verse">ಭೂಯಾನ್ಸ ಸಾಧುನಾ ನೇತಿ ಜ್ಞಾನಸ್ಯ ಫಲಮುಚ್ಯತೇ ।। <br />ಏಷ ಸರ್ವೇಶ್ವರೋಕತ್ಯಾ ಚ ಯಥೋಕ್ತಸ್ಯೈವ ಸಂಸ್ತುತಿಃ ।।  ೯೭೯ ।।  </div>
				<div class="verse">ಏತದುಕ್ತಂ ಭವತ್ಯತ್ರ ಯೋಽಯಮಿತ್ಯಾದಿನೋದಿತಃ ।। <br />ವಿವಿಕ್ತಃ ಕಾಮಕರ್ಮಾದೇಃ ಸ್ವಯಂಜ್ಯೋತಿಶ್ಚ ಶಬ್ದಿತಃ ।।  ೯೮೦ ।।  </div>
				<div class="verse">ಸ ಏಷ ಈಶ್ವರಃ ಸಾಕ್ಷಾದಿತಿ ಶ್ರುತ್ಯಾ ಪ್ರದರ್ಶಿತಃ ।। <br />ವಿಶೇಷಣವಿಶೇಷ್ಯತ್ವಮೀಶಿತವ್ಯೇಶ್ಯೋರಿಹ ।।  ೯೮೧ ।।  </div>
				<div class="verse">ಯಮಪೇಕ್ಷ್ಯೇಶ್ವರತ್ವಂ ಸ್ಯಾತ್ತತ್ತಾವತ್ಪ್ರತಿಷೇಧತಿ ।। <br />ವಿಶೇಷಣವಿರೋಧಿತ್ವಾನ್ಮಹತ್ಖಂ ಕುಮ್ಭಗಂ ಯಥಾ ।।  ೯೮೨ ।।  </div>
				<div class="verse">ಈಶಿತವ್ಯಾಪನುತ್ತೌ ಚ ತದಪೇಕ್ಷೈಕಸಂಶ್ರಯಾತ್ ।। <br />ಈಶಿತ್ವಮಪಿ ನಿಃಶೇಷಂ ಪ್ರತೀಚೋ ವಿನಿವರ್ತತೇ ।।  ೯೮೩ ।।  </div>
				<div class="verse">ಘಟಾಕಾಶೋ ಮಹಾಕಾಶ ಇತ್ಯುಕ್ತೇ ಕುಮ್ಭಖಹ್ನುತೌ ।। <br />ಆಕಾಶಮಾತ್ರತಾಶೇಷೋ ಯಥೈವೇಹ ತಥಾಽಽತ್ಮನಿ ।।  ೯೮೪ ।।  </div>
				<div class="verse">ವಿರುದ್ಧಯೋರಸಂಸರ್ಗೋ ಯಥೈವಮವಿರುದ್ಧಯೋಃ ।। <br />ತದಬೋಧಸಮುಚ್ಛಿತ್ತಾವವಾಕ್ಯಾರ್ಥೋಽವಶಿಷ್ಯತೇ ।।  ೯೮೫ ।।  </div>
				<div class="verse">ಐದಂಪರ್ಯಮಿದಂ ತಾವತ್ಪದಾರ್ಥೋಽಥಾಧುನೋಚ್ಯತೇ ।। <br />ಸ ವಾ ಇತಿವಚೋರ್ಥಸ್ಯ ವ್ಯಾಖ್ಯಾತತ್ವಾನ್ನ ಯತ್ಯತೇ ।। <br />ತದ್ಬ್ಯಾಖ್ಯಾನಾಯ ಭೂಯೋಽಪಿ ತಸ್ಯ ಚೇಹಾನುವಾದತಃ ।।  ೯೮೬ ।।  </div>
				<div class="verse">ಆಕಾಶವಚಸಾ ಚೋಕ್ತಃ ಪರೋಽಜ್ಞಾತೋ ಜಗದ್ಗುರುಃ ।। <br />ಜಗಜ್ಜನಿಸ್ಥಿತಿಧ್ವಂಸಹೇತುರಾತ್ಮವಿಶೇಷಣಮ್ ।।  ೯೮೭ ।।  </div>
				<div class="verse">ಕ್ಷೇತ್ರಕ್ಷೇತ್ರಜ್ಞಯೋರೇಷ ಸ್ವಭಾವಃ ಪ್ರಾಕ್ಸಮೀರಿತಃ ।। <br />ಅಪ್ರಬುದ್ಧಾತ್ಮತತ್ತ್ವಃ ಸನ್ಕಾರಣಾತ್ಮತಯಾ ಸ್ಥಿತಃ ।।  ೯೮೮ ।।  </div>
				<div class="verse">ಸರ್ವಮಸ್ಯ ವಶೇ ಯಸ್ಮಾದ್ವಶೀ ಸರ್ವಸ್ಯ ತೇನ ಸಃ ।। <br />ಉದಾಸೀನಸ್ಯ ತಸ್ಯ ಸ್ಯಾದ್ವಶಿತ್ವಮಿತಿ ಚೇನ್ಯತಮ್ ।।  ೯೮೯ ।।  </div>
				<div class="verse">ವಶಿತ್ವಶಕ್ತಿಸಂಬನ್ಧಾನ್ಮೈವಂ ಯಸ್ಮಾತ್ಪುನರ್ವಚಃ ।। <br />ಸರ್ವಸ್ಯೇಶಾನ ಏವೇತಿ ಸರ್ವಸ್ಯೇಷ್ಟೇ ಸದೈವ ಸಃ ।।  ೯೯೦ ।।  </div>
				<div class="verse">ಕುಮಾರನೃಪವತ್ತತ್ಸ್ಯಾದೀಶಾನತ್ವಂ ಪರಾತ್ಮನಃ ।।  <br />ಇತಿ ಚೇನ್ನೈತದೇವಂ ಸ್ಯಾದ್ಯತೋಽಧಿಪತಿರುಚ್ಯತೇ ।।  ೯೯೧ ।।  </div>
				<div class="verse">ಅಧಿಷ್ಠಾಯಾಽಽತ್ಮಕಾರ್ಯತ್ವಾದುತ್ಪತ್ತಿಸ್ಥಿತಿಹಾನಿಷು ।। <br />ತ್ರಿವಿಧೇನಾಽಽಧಿಪತ್ಯೇನ ಸ ಜಗತ್ಪಾತಿ ಸರ್ವದಾ ।।  ೯೯೨ ।।  </div>
				<div class="verse">ಧರ್ಮಾಧರ್ಮಸಮಾಯೋಗೋ ಲೋಕವಚ್ಛಾಸನಾತ್ಪ್ರಭೋಃ ।। <br />ಪ್ರಾಪ್ನೋತಿ ಚೇನ್ನ ತತ್ಪ್ರಾಪ್ತಿಃ ಸ ನೇತಿ ವಚಸಃ ಶ್ರುತೇಃ ।।  ೯೯೩ ।।  </div>
				<div class="verse">ಸ್ವಕರ್ತೃಫಲದಾಯಿತ್ವಂ ಸ್ವಭಾವಃ ಕರ್ಮಣಾಂ ಮತಃ ।। <br />ಕರ್ತೃಸ್ವಾಮಿತ್ವವಿರಹಾನ್ನೇಶಸ್ಯ ಫಲಸಂಗತಿಃ ।।  ೯೯೪ ।।  </div>
				<div class="verse">ಕೌಟಸ್ಥ್ಯಾನ್ನಾಸ್ಯ ಕರ್ತೃತ್ವಮಕಾರ್ಯಾಕಾರಣತ್ವತಃ ।। <br />ಕಾರ್ಯಕಾರಣಭೇದೇನ ತದವಿದ್ಯೈವ ಸಂಸ್ಥಿತಾ ।।  ೯೯೫ ।।  </div>
				<div class="verse">ಅಸ್ಥೂಲಂ ನೇತಿ ನೇತೀತಿ ನ ಜಾಯತ ಇತಿ ಶ್ರುತಿಃ ।। <br />ಅಪೂರ್ವಾನಪರೇತ್ಯಾದ್ಯಾ ತಥಾಚ ಸತಿ ಯುಜ್ಯತೇ ।।  ೯೯೬ ।।  </div>
				<div class="verse">ಸ್ವಸ್ವಾಮಿತ್ವಾದಿಸಂಬನ್ಧಸ್ತಥಾ ನಾಸ್ಯಾದ್ವಿತೀಯತಃ ।। <br />ಯತ್ರ ಹಿ ದ್ವೈತಮಿತ್ಯೇವಂ ತಥಾಚ ಶ್ರುತಿಶಾಸನಮ್ ।।  ೯೯೭ ।।  </div>
				<div class="verse">ಜನ್ಯಾದಯೋ ವಿಕಾರಾ ಯೇ ಸಂಬನ್ಧಾಶ್ಚಾಪಿ ಯೇ ಮತಾಃ ।। <br />ಅವಿದ್ಯೋಪಪ್ಲುತಸ್ಯೈವ ತೇ ಸರ್ವೇ ಸ್ಯುರ್ನ ತು ಸ್ವತಃ ।।  ೯೯೮ ।।  </div>
				<div class="verse">ಯತ ಏವಮತೋ ನೇಶೋ ಭೂಯಾನ್ಸ್ಯಾತ್ಸಾಧುಕರ್ಮಣಾ ।। <br />ಕನೀಯಾನ್ನಾಪಿ ಪಾಪೇನ ತದಕರ್ತೃತ್ವಹೇತುತಃ ।।  ೯೯೯ ।।  </div>
				<div class="verse">ಕ್ಷೇತ್ರಜ್ಞಸ್ಯ ಸತೋ ಯದ್ವತ್ಪಣ್ಯಪಾಪಾಭಿಸಂಗತಿಃ ।। <br />ಕರ್ತೃತ್ವಾದ್ಯಭಿಮಾನಿತ್ವಾನ್ನೇಶಸ್ಯ ತದಸಂಭವಾತ್ ।।  ೧೦೦೦ ।।  </div>
				<div class="verse">ನಿರ್ಹೇತುತ್ವಾತ್ಪ್ರತೀಚೋಽಸ್ಯ ತಮಸ್ವಿತ್ವಸ್ಯ ಸರ್ವದಾ ।। <br />ಹಾನಿವೃದ್ಧೀ ನ ತಸ್ಯಾತೋ ಧರ್ಮೋಧರ್ಮೈರಸಂಗತೇಃ ।।  ೧೦೦೧ ।।  </div>
				<div class="verse">ನ ಕಾರ್ಯಕಾರಣಂ ವಾಽಸ್ಯ ಯತ್ಕರ್ತೃತ್ವಾದಿಕಾರಣಮ್ ।। <br />ಸ್ವತೋಽಸಙ್ಗಸ್ವಭಾವತ್ವಾನ್ನಿರಂಶೈಕತ್ವತಸ್ತಥಾ ।।  ೧೦೦೨ ।।  </div>
				<div class="verse">ಸ್ವತ ಏವಂಸ್ವಭಾವೋಽಪಿ ತದವಿದ್ಯಾಸಮಾಶ್ರಯಾತ್ ।। <br />ಏಷ ಸರ್ವೇಶ್ವರೋ ದೇವ ಈಶಿತವ್ಯವ್ಯಪೇಕ್ಷಯಾ ।।  ೧೦೦೩ ।।  </div>
				<div class="verse">ಏಷ ಸರ್ವೇಶ್ವರ ಇತಿ ಪುನರುಕ್ತಂ ಕಿಮುಚ್ಯತೇ ।। <br />ವಕ್ಷ್ಯಮಾಣಬುಭುತ್ಸಾಯಾ ವಿಷಯತ್ವಪ್ರಸಿದ್ಧಯೇ ।।  ೧೦೦೪ ।।  </div>
				<div class="verse">ಅಜ್ಞಾತ ಏಷ ಏವಾಽಽತ್ಮಾ ತಾವನ್ಮಾತ್ರಸತತ್ತ್ವತಃ ।। <br />ಈಶಾದೇರ್ವಿಷಯಾನ್ತಸ್ಯ ಕಲ್ಪಿತತ್ವಮತೋ ಭವೇತ್ ।।  ೧೦೦೫ ।।  </div>
				<div class="verse">ಸಾಧ್ವಾದ್ಯನಭಿಸಂಬನ್ಧೇ ಯದಿ ವಾ ಹೇತುರುಚ್ಯತೇ ।। <br />ಏಷ ಇತ್ಯಾದಿವಚಸಾ ಸರ್ವೇಶಸ್ಯಾಽಽತ್ಮನಃ ಸ್ಫುಟಃ ।।  ೧೦೦೬ ।।  </div>
				<div class="verse">ಧರ್ಮಾಧರ್ಮಾದಿತನ್ತ್ರೋಽರ್ಥಸ್ತತ್ಫಲೇನೇಹ ಲಿಪ್ಯತೇ ।। <br />ವಿಜ್ಞಾನಾತ್ಮಾ ನ ತು ತಥಾ ಸರ್ವೇಶತ್ವಾತ್ಪರೋ ಭವೇತ್ ।।  ೧೦೦೭ ।।  </div>
				<div class="verse">ಸರ್ವಸ್ಯ಼ ಕರ್ಮಣೋಽಪ್ಯೇಷ ಕಾರಕಸ್ಯ ಚ ತತ್ಕೃತಃ ।। <br />ಸ್ವತನ್ತ್ರ ಈಶ್ವರೋ ಯಸ್ಮಾನ್ನಾತೋ ಧರ್ಮಾದಿತನ್ತ್ರತಾ ।।  ೧೦೦೮ ।।  </div>
				<div class="verse">ಭೂತಾನಿ ಜನಿಮನ್ತ್ಯೇಷ ಯತಃ ಪಾಲಯತೀಶ್ವರಃ ।। <br />ಭೂತಪಾಲಸ್ತತೋ ದೇವಃ ಕಾರ್ಯಾಣಾಂ ಕಾರಣತ್ವತಃ ।।  ೧೦೦೯ ।।  </div>
				<div class="verse">ಕಾರಣೇನ ಹಿ ಪಾಲ್ಯನ್ತೇ ಕಾರ್ಯಾಣೀಹ ಯತಸ್ತತಃ ।। <br />ತತ್ಕಾರ್ಯತ್ವಾಚ್ಚ ಭೂತಾನಾಂ ಭೂತಪಾಲತ್ವಮಾತ್ಮನಃ ।।  ೧೦೧೦ ।।  </div>
				<div class="verse">ಭೂತಾಧಿಪತಿಶಬ್ದೇನ ಬ್ರಹ್ಮಾ ವಾಽತ್ರಾಭಿಧೀಯತೇ ।। <br />ಇನ್ದ್ರೋ ಲೋಕೇಶ್ವರಶ್ಚಾತ್ರ ವರುಣಾದ್ಯಾತ್ಮನಾ ತಥಾ ।।  ೧೦೧೧ ।।  </div>
				<div class="verse">ಲೋಕಪಾಲೋಽಪಿ ಚಾಪ್ಯೇಷ ತಥಾಕಾರ್ಯಸ್ಯ ದರ್ಶನಾತ್ ।। <br />ಪ್ರಶಾಸಿತಾಽಪಿ ಚಾಪ್ಯೇಷ ತದೇತದಭಿಧೀಯತೇ ।।  ೧೦೧೨ ।।  </div>
				<div class="verse">ಲೋಕಾನಾಂ ರಚನಾ ಯೈಷಾ ಕ್ಷಿತ್ಯಾದೀನಾಂ ವ್ಯವಸ್ಥಿತಾ ।। <br />ಸಿದ್ಧಾಽಸಂಕೀರ್ಯಮಾಣೇಹ ಸಾಽಪ್ಯಸ್ಯೈವಾನುಶಾಸನಾತ್ ।।  ೧೦೧೩ ।।  </div>
				<div class="verse">ವರ್ಣಾಶ್ರಮಾದಿಹೇತೂನಾಂ ವ್ಯವಸ್ಥಾನಾಮಸಂಕರಃ ।। <br />ನೈವ ಸಿಧ್ಯೇದ್ವಿನಾ ಹೇತುಂ ಸೇತುರೇಷ ಇತೀಕ್ಷ್ಯತಾಮ್ ।।  ೧೦೧೪ ।।  </div>
				<div class="verse">ಯಥೋದಕಪ್ರವಾಹಸ್ಯ ಸೇತುರ್ವಿಧರಣಸ್ತಥಾ ।। <br />ಸರ್ವಲೋಕವ್ಯವಸ್ಥಾನಾಂ ಸೇತುಃ ಸ ಪರಮೇಶ್ವರಃ ।।  ೧೦೧೫ ।।  </div>
				<div class="verse">ಕಿಮರ್ಥಂ ಸೇತುರಿತ್ಯೇವಮಾಕಾಙ್ಕ್ಷಾಯಾಂ ಪರಂ ವಚಃ ।। <br />ಅಸಂಭೇದಾಯ ಲೋಕಾನಾಮೇಷಾಮಿತ್ಯಭಿಧೀಯತೇ ।।  ೧೦೧೬ ।।  </div>
				<div class="verse">ಅಸಂಭಿನ್ನವ್ಯವಸ್ಥಾಃ ಸ್ಯುಃ ಕಥಂ ನಾಮ ಯಥೋದಿತಾಃ ।। <br />ತಸ್ಮೈ ತಸ್ಮೈ ಫಲಾಯಾಲಂ ಸೇತುರೀಶೋ ಭವೇತ್ತತಃ ।।  ೧೦೧೭ ।।  </div>
				<div class="verse">ಏವಂ ತಾವತ್ಸಮಾಸೇನ ಷಷ್ಠಾಧ್ಯಾಯೋಕ್ತಮಾದರಾತ್ ।। <br />ಶ್ರುತ್ಯಾಽನೂದ್ಯಾಖಿಲಂ ವಸ್ತು ತಸ್ಯಾಥ ಪ್ರತಿಪತ್ತಯೇ ।।  ೧೦೧೮ ।।  </div>
				<div class="verse">ಉಪಾಯತಾಂ ಯಥಾ ಸರ್ವೋ ವೇದೋಽಯಂ ಪ್ರತಿಪದ್ಯತೇ ।। <br />ತಮೇತಮಿತಿ ವಾಕ್ಯೇನ ತದೇತದಭಿಧೀಯತೇ ।।  ೧೦೧೯ ।।  </div>
				<div class="verse">ಏತಂ ವಿವಿದಿಷನ್ತ್ಯುಕ್ತಂ ವೇದಾನುವಚನಾದಿಭಿಃ ।। <br />ಉಪಾಯೈರೀಶ್ವರಂ ಸಾಕ್ಷಾದಪೇತಾಶೇಷಕಲ್ಪನಮ್ ।।  ೧೦೨೦ ।।  </div>
				<div class="verse">ಸ್ವಾತನ್ತ್ರ್ಯೇಣೇಶವಿಷಯಾ ಬುಭುತ್ಸಾಽಪ್ಯತಿದುರ್ಲಭಾ ।। <br />ಗಮ್ಯತೇ ತದುಪಾಯಾನಾಂ ವಿಧಾನಾದ್ಯತ್ನತಃ ಶ್ರುತೌ ।।  ೧೦೨೧ ।।  </div>
				<div class="verse">ವಿನಿಯೋಗಪ್ರಯತ್ನಾಚ್ಚ ಕರ್ಮವಿಜ್ಞಾನಕಾಣ್ಡಯೋಃ ।। <br />ಗಮ್ಯತೇ ಭಿನ್ನವಾಕ್ಯತ್ವಂ ನೈಕತ್ರ ವಿನಿಯೋಗಗೀಃ ।।  ೧೦೨೨ ।।  </div>
				<div class="verse">ಯದ್ವಭುತ್ಸಾಽಪಿ ದುಷ್ಪ್ರಾಪಾ ವದ ತತ್ತತ್ತ್ವಬೋಧನಮ್ ।। <br />ತತೋಽಪಿ ದುರ್ಲಭತರಮುಪಾಯಾಲ್ಲಭ್ಯತೇ ಕುತಃ ।।  ೧೦೨೩ ।।  </div>
				<div class="verse">ಬುಭುತ್ಸಾಮಾತ್ರ ಏವಾಮೀ ವೇದಾನುವಚನಾದಯಃ ।। <br />ವಿನಿಯುಕ್ತಾ ಯತಸ್ತಸ್ಮಾನ್ನೈತೇ ತಜ್ಜ್ಞಾನಸಿದ್ಧಯೇ ।।  ೧೦೨೪ ।।  </div>
				<div class="verse">ಅತ ಏವ ಶ್ರುತಿರ್ಯತ್ನಾಚ್ಛಮಾದೀನೇವ ವಕ್ಷ್ಯತಿ ।। <br />ಉಪಾಯಾನಾತ್ಮಯಾಥಾತ್ಮ್ಯವಿಜ್ಞಾನಾಯ ಯಮಾತ್ಮಕಾನ್ ।।  ೧೦೨೫ ।।  </div>
				<div class="verse">ಬುಭುತ್ಸಾಸಾಧನೇಷ್ವೇಷು ವೇದಾನುವಚನಾದಿಷು ।। <br />ಅಧಿಕಾರೋಽವಿಶೇಷೇಣ ಹ್ಯಾಶ್ರಮಾಣಾಂ ಯಥಾಯುತಿ ।।  ೧೦೨೬ ।।  </div>
				<div class="verse">ಯಥಾಯೋಗಂ ಯಥಾಶ್ರದ್ಧಂ ತದ್ಬುಭುತ್ಸಾಪ್ರಸಿದ್ಧಯೇ ।। <br />ಸರ್ವಾಶ್ರಮೈರಮೀ ಕಾರ್ಯಾ ವೇದಾನುವಚನಾದಯಃ ।।  ೧೦೨೭ ।।  </div>
				<div class="verse">ವೇದಾನುವಚನೋಕ್ತ್ಯಾಽತ್ರ ವೇದಾಧ್ಯಯನಮನ್ವಹಮ್ ।। <br />ಶ್ರುತ್ಯೇಹ ಭಣ್ಯತೇಽಸ್ಮಭ್ಯಂ ನಿತ್ಯಸ್ವಾಧ್ಯಾಯಲಕ್ಷಣಮ್ ।।  ೧೦೨೮ ।।  </div>
				<div class="verse">ಬ್ರಾಹ್ಮಣಗ್ರಹಣಂ ಚಾತ್ರ ದ್ವಿಜಾನಾಮುಪಲಕ್ಷಣಮ್ ।। <br />ಅವಿಶಿಷ್ಟಾಧಿಕಾರಿತ್ವಾತ್ತೇಷಾಮಾತ್ಮಾವಬೋಧನೇ ।।  ೧೦೨೯ ।।  </div>

				ಸೊಮೆ ಶ್ಲೊಕಸ್ ಮಿಷಿನ್ಗ್ ೧೦೩೦ ತೊ ೧೦೪೧

				<div class="verse">ಇದಂ ಮೇಽಙ್ಗಮನೇನೇತಿ ಪುಂಸಂಸ್ಕಾರಶ್ರುತೇಸ್ತಥಾ ।। <br />ಯಜ್ಞೋ ದಾನಂ ತಪಶ್ಚೇತಿ ಸ್ಮೃತೇರಪಿ ವಚಃ ಸ್ಫುಟಮ್ ।।  ೧೦೪೨ ।। </div>
				<div class="verse">ಯಸ್ಮಿನ್ವಿಶುದ್ಧ ಇತಿ ಚ ಸತ್ತ್ವಶುದ್ಧೌ ಧ್ರುವಾ ಸ್ಮೃತಿಃ ।। <br />ಇತ್ಯೇವಮಾದಿವಾಕ್ಯಾನಿ ಶ್ರೌತಾನ್ಯುಕ್ತಾರ್ಥಸಿದ್ಧಯೇ ।।  ೧೦೪೩ ।।  </div>
				<div class="verse">ಜ್ಞಾನಮುತ್ಪದ್ಯತೇ ಪುಂಸಾಂ ಕ್ಷಯಾತ್ಪಾಪಸ್ಯ ಕರ್ಮಣಃ ।। <br />ಯಥಾಽಽದರ್ಶತಲಪ್ರಖ್ಯೇ ಪಶ್ಯತ್ಯಾತ್ಮಾನಮಾತ್ಮನಿ ।।  ೧೦೪೪ ।।  </div>
				<div class="verse">ಯಜ್ಞದಾನತಪಃಕರ್ಮ ನ ತ್ಯಾಜ್ಯಂ ಕಾರ್ಯಮೇವ ತತ್ ।। <br />ಯಜ್ಞೋ ದಾನಂ ತಪಶ್ಚೈವ ಪಾವನಾನಿ ಮನೀಷಿಣಾಮ್ ।।  ೧೦೪೫ ।।  </div>
				<div class="verse">ಚತ್ವಾರಿಂಶತ್ತಥಾಽಷ್ಟೌ ಚ ಸಂಸ್ಕಾರಾ ಇತಿ ಚ ಸ್ಮೃತಿಃ ।। <br />ಯೋಗಿನಃ ಕರ್ಮ ಕುರ್ವನ್ತಿ ಸಙ್ಗಂ ತ್ಯಕ್ತ್ವಾಽಽತ್ಮಶುದ್ಘಯೇ ।।  ೧೦೪೬ ।।  </div>
				<div class="verse">ಯೋಗಯುಕ್ತೋ ವಿಶುದ್ಧಾತ್ಮಾ ವಿಜಿತಾತ್ಮಾ ಜಿತೇನ್ದ್ರಿಯಃ ।। <br />ಸರ್ವಭೂತಾತ್ಮಭೂತಾತ್ಮಾ ಕುರ್ವನ್ನಪಿ ನ ಲಿಪ್ಯತೇ ।।  ೧೦೪೭ ।।  </div>
				<div class="verse">ಗಾರ್ಭೈರ್ಹೋಮೈರ್ಜಾತಕರ್ಮಚೂಡಾಮೌಞ್ಜೀನಿಬನ್ಧನೈಃ ।। <br />ಬೈಜಿಕಂ ಗಾರ್ಭಿಕಂ ಚೈನೋ ದ್ವಿಜಾನಾಮಪಮೃಜ್ಯತೇ ।।  ೧೦೪೮ ।।  </div>
				<div class="verse">ಸ್ವಾಧ್ಯಾಯೇನ ವ್ರತೈರ್ಹೌಮೈಸ್ತ್ರೈವಿದ್ಯೇನೇಜ್ಯಯಾ ಸುತೈಃ ।। <br />ಮಹಾಯಜ್ಞೈಶ್ಚ ಯಜ್ಞೈಶ್ಚ ಬ್ರಾಹ್ಮೀಯಂ ಕ್ರಿಯತೇ ತನುಃ ।।  ೧೦೪೯ ।।  </div>
				<div class="verse">ಇತ್ಯೇವಂ ಶತಶಃ ಸನ್ತಿ ಯಥೋಕ್ತಾರ್ಥಪ್ರಸಿದ್ಧಯೇ ।।  <br />ಸ್ಮೃತಿವಾಕ್ಯಾನಿ ಪುಂಬುದ್ಧಿಶುದ್ಧಿಶಂಸೀನಿ ಕರ್ಮಭಿಃ ।।  ೧೦೫೦ ।।  </div>
				<div class="verse">ಸಂಸಾರಾನರ್ಥಹೇತುತ್ವಜ್ಞಾನಾಯೈವ ಚ ಕರ್ಮಣಾಮ್ ।। <br />ಕಾಮ್ಯಾನಾಮಿಹ ನಿರ್ದೇಶಸ್ತಜ್ಜಿಹಾಸಾಪ್ರಸಿದ್ಧಯೇ ।।  ೧೦೫೧ ।।  </div>
				<div class="verse">ಯದ್ವಾ ವಿವಿದಿಷಾರ್ಥತ್ವಂ ಕಾಮ್ಯಾನಾಮಪಿ ಕರ್ಮಣಾಮ್ ।। <br />ತಮೇತಮಿತಿ ವಾಕ್ಯೇನ ಸಂಯೋಗಸ್ಯ ಪೃಥಕ್ತ್ವತಃ ।।  ೧೦೫೨ ।।  </div>
				<div class="verse">ದೇಶೇ ಕಾಲೇ ಚ ಪಾತ್ರೇ ಚ ದಾನಂ ಶ್ರದ್ಧಾದಿಪೂರ್ವಕಮ್ ।। <br />ಶುದ್ಧಿಕೃತ್ಸ್ಯಾದ್ಧಿಯಃ ಪುಂಸೋ ಬಹಿರ್ವೇದ್ಯಪಿ ಶಾಸ್ರತಃ ।।  ೧೦೫೩ ।।  </div>
				<div class="verse">ನಿಯಮಾದ್ದೂಂದ್ವಸಂಪಾತಸಹನಂ ತಪ ಉಚ್ಯತೇ ।। <br />ತಸ್ಯಾಪಿ ಬುದ್ಧಿಸಂಶುದ್ಧಿಹೇತುತ್ವಂ ಶಾಸ್ತ್ರತೋ ಮತಮ್ ।।  ೧೦೫೪ ।।  </div>
				<div class="verse">ವಿಜಿಜ್ಞಾಸಸ್ವ ತದ್ಬ್ರಹ್ಮ ತಪಸೈವೇತಿ ಚ ಶ್ರುತಿಃ ।। <br />ತಪಸಾ ಕಲ್ಮಷಂ ಹನ್ತೀತ್ಯಪಿ ಚ ಸ್ಮೃತಿಶಾಸನಮ್ ।।  ೧೦೫೫ ।।  </div>
				<div class="verse">ಯದ್ದುಸ್ತರಂ ಯದ್ದುರಾಪಂ ಯದ್ದುರ್ಗಂ ಯಚ್ಚ ದುಷ್ಕರಮ್ ।। <br />ಸರ್ವಂ ತತ್ತಪಸಾ ಸಾಧ್ಯಂ ತಪೋ ಹಿ ದುರತಿಕ್ರಮಮ್ ।।  ೧೦೫೬ ।।  </div>
				<div class="verse">ಅನಾಶಕಂ ಚಾನಶನಂ ಕಾಮಾನಶನಲಕ್ಷಣಮ್ ।।  <br />ರಾಗದ್ವೇಷವಿಯುಕ್ತೈಸ್ತು ವಿಷಯಾನಿತಿ ಚಾಽಽಹ ಹಿ ।।  ೧೦೫೭ ।।  </div>
				<div class="verse">ಕಾಮಾನಶನಬೋಧಾರ್ಥಂ ವೇದವ್ಯಾಸೋಽಪಿ ಯತ್ನತಃ ।। <br />ಮೃತ್ಯ್ವನ್ತಂ ವಾ ಸನಿಯಮಂ ತದಪ್ಯತ್ಯನ್ತಶುದ್ಧಿಕೃತ್ ।।  ೧೦೫೮ ।।  </div>
				<div class="verse">ಪ್ರತ್ಯಗ್ವಿವಿದಿಷಾಮಾತ್ರಹೇತುತ್ವಾನ್ನ ಮೃತೇರ್ಭಯಮ್ ।।  <br />ಅನೇಕಜನ್ಮಸಂಸಿದ್ಧಸ್ತತೋ ಯಾತೀತಿ ಚ ಸ್ಮೃತೇಃ ।।  ೧೦೫೯ ।।  </div>
				<div class="verse">ಭಾವಿತೈಃ ಕರಣೈಶ್ಚಾಯಂ ಬಹುಸಂಸಾರಯೋನಿಷು ।। <br />ಆಸಾದಯತಿ ಶುದ್ಧಾತ್ಮಾ ಮೋಕ್ಷಂ ವೈ ಪ್ರಥಮಾಶ್ರಮೇ ।।  ೧೦೬೦ ।।  </div>
				<div class="verse">ಪೃಥೂದಕಾದಿತೀರ್ಥೇಷು ತಥಾಚ ಮರಣಂ ಸ್ಮೃತೌ ।। <br />ಶ್ರೂಯತೇ ಮುಕ್ತಯೇ ಸಾಕ್ಷಾನ್ನ ಭಯಂ ಸ್ಯಾದತೋ ಮೃತೇಃ ।।  ೧೦೬೧ ।।  </div>
				<div class="verse">ಸಾಕ್ಷಾತ್ತು ವಸ್ತುವಿಜ್ಞಾನೇ ಶ್ರುತ್ಯಾ ಯತ್ರ ನಿಯುಜ್ಯತೇ ।। <br />ವಿದ್ವಾಪರಿಹರೇತ್ತತ್ರ ಮೃತಿಹೇತುಂ ಪ್ರಯತ್ನತಃ ।।  ೧೦೬೨ ।।  </div>
				<div class="verse">ಚತುರ್ಣಾಮಾಶ್ರಮಾಣಾಂ ವಾ ವೇದಾನುವಚನಾದಿನಾ ।। <br />ಶ್ರುತ್ಯೇಹ ಗ್ರಹಣಂ ಜ್ಞೇಯಂ ತದ್ಬುಭುತ್ಸಾಪ್ರಸಿದ್ಧಯೇ ।।  ೧೦೬೩ ।।  </div>
				<div class="verse">ಬ್ರಹ್ಮಚರ್ಯಾನ್ತವಾಕ್ಯೇನ ಬ್ರಹ್ಮಚಾರಿಪರಿಗ್ರಹಃ ।। <br />ತಪಸಾ ತಾಪಸಸ್ಯೈವ ಯಜ್ಞೇನ ಗೃಹಿಣಸ್ತಥಾ ।।  ೧೦೬೪ ।।  </div>
				<div class="verse">ಶ್ರದ್ಧಾನಾಶಕವಾಲ್ಯಂ ತು ಸರ್ವಾರ್ಥಮಿತಿ ಗಮ್ಯತೇ ।।  <br />ಏತಮೇವ ವಿದಿತ್ವೇತಿ ಪಾರಿವ್ರಾಜ್ಯಂ ಚ ವಕ್ಷ್ಯತಿ ।।  ೧೦೬೫ ।।  </div>
				<div class="verse">ಸರ್ವೇಽಪಿ ಕ್ರಮಶಸ್ತ್ವೇತೇ ಸೇವ್ಯಮಾನಾ ಯಥಾವಿಧಿ ।। <br />ಯಥೋಕ್ತಕಾರಿಣಂ ವಿಪ್ರಂ ನಯನ್ತಿ ಪರಮಾಂ ಗತಿಮ್ ।।  ೧೦೬೬ ।।  </div>
				<div class="verse">ಚತುರ್ಭಿರಾಶ್ರಮೈರೇಭಿರ್ಯಥಾಶಾಸ್ತ್ರಮನುಷ್ಠಿತೈಃ ।। <br />ಅತ್ಯನ್ತಂ ಕ್ಷೇಮಮಾಪ್ನೋತೀತ್ಯಾಪಸ್ತಮ್ಬೋಽಪ್ಯಭಾಷತ ।।  ೧೦೬೭ ।।  </div>
				<div class="verse">ಯಂ ತಂ ವಿವಿದಿಷನ್ತ್ಯುಚ್ಚೈರ್ಯಥೋಕ್ತೈಃ ಸಾಧನೈಃ ಪರಮ್ ।। <br />ಏತಮೇವ ವಿದಿತ್ವಾಽಥ ಮುನಿಃ ಸ್ಯಾತ್ಪ್ರಾಗ್ಯಥೋದಿತಃ ।।  ೧೦೬೮ ।। </div>
				<div class="verse">ಪಾಣ್ಡಿತ್ಯಬಾಲ್ಯಯೋರ್ನಿಷ್ಠಾಂ ಮುನಿತ್ವಂ ಪ್ರಾಗವಾದಿಷಮ್ ।। <br />ಸರ್ವಕರ್ಮಮುಚಾಂ ಯಸ್ಮಾನ್ನ ತತ್ಸಾಧಾರಣಂ ತತಃ ।।  ೧೦೬೯ ।।  </div>
				<div class="verse">ಯೋಗಸ್ಯ ಚ ಸಮಸ್ತಸ್ಯ ಪ್ರತ್ಯಗ್ವಿಜ್ಞಾನಜನ್ಮನೇ ।। <br />ಉಪಯೋಗೋ ಯತಸ್ತಸ್ಮಾನ್ನಾಽಽತ್ಮಜ್ಞಾನೋದಯಾತ್ಪರಃ ।।  ೧೦೭೦ ।।  </div>
				<div class="verse">ಶಮಾದೀನ್ಯೇವ ವಿದ್ಯಾಯಾಃ ಸಾಧನಾನಿ ಯತಸ್ತತಃ ।। <br />ಕುತೋಽಸಂನ್ಯಾಸಿನಸ್ತತ್ಸ್ಯಾನ್ಮುನಿತ್ವಂ ನಿಷ್ಪ್ರಮಾಣಕಮ್ ।।  ೧೦೭೧ ।।  </div>
				<div class="verse">ಮನನಾತ್ಮಕಮೇವಾಸ್ಯ ಕರ್ಮ ನಾನ್ಯದ್ಯತಸ್ತತಃ ।। <br />ಮುನಿತ್ವಂ ನ್ಯಾಸಿನೋ ಯುಕ್ತಂ ಮೌನಾಚ್ಚಾಪ್ಯಸ್ಯ ಸರ್ವದಾ ।।  ೧೦೭೨ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನನಿಷ್ಠತಾ ಮುನಿತಾ ಯತಃ ।। <br />ತಜ್ಜ್ಞಾನಜನ್ಮನೋ ನೋರ್ಧ್ವಂ ಮುನಿತಾ ತತ್ಫಲತ್ವತಃ ।।  ೧೦೭೩ ।।  </div>
				<div class="verse">ಏತಮೇವೇತ್ಯವಧೃತೇರಸ್ಯೈವೈಕಸ್ಯ ವಸ್ತುನಃ ।। <br />ತದಜ್ಞಾನೈಕಹೇತುತ್ವಾತ್ಸರ್ವಸ್ಯಾನಾತ್ಮವಸ್ತುನಃ ।।  ೧೦೭೪ ।।  </div>
				<div class="verse">ಸಾಮರ್ಥ್ಯಾಚ್ಚ ತತೋಽಸ್ಯೈವ ಪ್ರತ್ಯಗ್ಯಾಥಾತ್ಮ್ಯವೇದಿನಃ ।।  <br />ಮುನಿತ್ವಂ ಪ್ರತ್ಯಗಜ್ಞಾನಹೇತುಕರ್ಮಾಪವರ್ಜನಾತ್ ।।  ೧೦೭೫ ।।  </div>
				<div class="verse">ಕಿಂಚೈತಮೇವಮಾತ್ಮಾನಂ ಸರ್ವಾನರ್ಥೈಕಕಾರಣಮ್ ।। <br />ಮೋಹಮಾತ್ರವ್ಯವಹಿತಮಾಪ್ತುಮಿಚ್ಛನ್ತ ಆದರಾತ್ ।।  ೧೦೭೬ ।।  </div>
				<div class="verse">ಆತ್ಮಯಾಥಾತ್ಮ್ಯವಿಜ್ಞಾನಸರ್ವಾವಿದ್ಯೋಪಮರ್ದಿನಾ ।। <br />ಸಮ್ಯಗ್ಜ್ಞನಪ್ರದೀಪೇನ ಪ್ರತ್ಯಕ್ಪ್ರವಣಬುದ್ಘಯಃ ।।  ೧೦೭೭ ।।  </div>
				<div class="verse">ವಿರಕ್ತಾಃ ಸರ್ವಸಂಸಾರಾದಾಗ್ರಜಾದ್ ಬುದ್ಧಿಶುದ್ಧಿತಃ ।। <br />ಉತ್ಪನ್ನನಿಖಿಲಾನರ್ಥತಿತ್ಯಕ್ಷಾ ದೋಷದರ್ಶನಾತ್ ।।  ೧೦೭೮ ।।  </div>
				<div class="verse">ವಾಙ್ಭನಃಕಾಯಕರ್ಮಭ್ಯೋಽತಃ ಪ್ರವ್ರಜನಶೀಲಿನಃ ।।  ೧೦೭೯ ।।  <br />ಏತಮೇವೇತ್ಯವಧೃತೇರ್ನ ಲೋಕತ್ರಕಯಾಮಿನಾಮ್ ।। <br />ಪಾರಿವ್ರಾಜ್ಯೇಽಧಿಕಾರೋಽಸ್ತೀತ್ಯಯಮರ್ಥೋಽವಗಮ್ಯತೇ ।।  ೧೦೮೦ ।।  </div>
				<div class="verse">ಅಸಾಧಾರಣಸಾಧ್ಯಾನಿ ಪುತ್ರಾದೀನಿ ಯಥಾ ತಥಾ ।। <br />ಪುತ್ರಾದಿಕಾಮತ್ಯಾಗೋಽಪಿ ಸ್ಯಾದಸಾಧಾರಣೋಽರ್ಥವಾನ್ ।।  ೧೦೮೧ ।।  </div>
				<div class="verse">ಪರಸ್ಪರವಿರೋಧಾಚ್ಚ ಪರಾಕ್ಪ್ರತ್ಯಕ್ಫಲಾತ್ಮನಾಮ್ ।। <br />ಪುತ್ರಾದಿಸಾಧನಾನಾಂ ಚ ತತ್ತ್ಯಾಗಸ್ಯ ಚ ವರ್ತ್ಮನಃ ।।  ೧೦೮೨ ।।  </div>
				<div class="verse">ಪೂರ್ವೇ ಸಮುದ್ರೇ ಯಃ ಪನ್ಥಾ ನ ಸ ಗಚ್ಛತಿ ಪಶ್ಚಿಮಮ್ ।।  <br />ಏಕಃ ಪನ್ಥಾ ಹಿ ಮೋಕ್ಷಸ್ಯೇತ್ಯಪಿ ವ್ಯಾಸೋಽಪಿ ಚಾವದತ್ ।।  ೧೦೮೩ ।।  </div>
				<div class="verse">ಪ್ರವ್ರಾಜಿನೋಽತ್ರ ಗೃಹ್ಯನ್ತೇ ಪ್ರಸಿದ್ಧೇರ್ಯದಿ ವಾ ಪರೇ ।। <br />ತ್ರಿದಣ್ಡಿನಃ ಸಮಾಖ್ಯಾಯಾಸ್ತೇಷ್ವೇವಾತಿಪ್ರಸಿದ್ಧಿತಃ ।।  ೧೦೮೪ ।।  </div>
				<div class="verse">ಪರಾಞ್ಚಿ ಖಾನೀತ್ಯಾದೀನಿ ಶ್ರೌತಾನಿ ಚ ವಚಾಂಸಿ ನಃ ।। <br />ತಾನಿ ವಾ ಇತಿ ನಿನ್ದಿತ್ವಾ ನ್ಯಾಸೋ ಬ್ರಹ್ಮೇತಿ ಶಾಸನಾತ್ ।।  ೧೦೮೫ ।।  </div>
				<div class="verse">ಉಪಾಯೋ ನ್ಯಾಸ ಏವಾತಃ ಪ್ರತ್ಯಗ್ಜ್ಞಾನಸ್ಯ ಜನ್ಮನೇ ।। <br />ಪ್ರತ್ಯಗ್ಜ್ಞಾನವಿರುದ್ಧತ್ವಾನ್ಮನೋವಾಕ್ಕಾಯಕರ್ಮಣಾಮ್ ।।  ೧೦೮೬ ।।  </div>
				<div class="verse">ಶಬ್ದಾದಿಪ್ರಕೃತೀನ್ಯೇವ ಕಾರ್ಯಾಣಿ ಕರಣಾನಿ ಚ ।। <br />ಪ್ರತ್ಯಗ್ಜ್ಞಾನಾಯ ನೈವಾಲಮತಸ್ತಾನಿ ವಿರೋಧತಃ ।।  ೧೦೮೭ ।।  </div>
				<div class="verse">ಆತ್ಮಲೋಕಪರೀಪ್ಸಾಯಾಂ ತಸ್ಮಾತ್ಸಾಧನಮುತ್ತಮಮ್ ।। <br />ತ್ಯಾಗ ಏವ ಹಿ ವಿಜ್ಞೇಯಂ ಮನೋವಾಕ್ಕಾಯಕರ್ಮಣಾಮ್ ।।  ೧೦೮೮ ।।  </div>
				<div class="verse">ಪ್ರತಿಸಾಧ್ಯಂ ಸುತಾದೀನಿ ಯಥಾ ಲೋಕತ್ರಯಾರ್ಥಿನಾಮ್ ।। <br />ನಿಯತಾನಿ ತಥೈವೇಹ ಪ್ರತ್ಯಗ್ಲೋಕಾಪ್ತಿಮಿಚ್ಛತಾಮ್ ।।  ೧೦೮೯ ।।  </div>
				<div class="verse">ಸರ್ವಕರ್ಮಪರಿತ್ಯಾಗಃ ಸಾಧನಂ ಪರಮಂ ಮತಮ್ ।। <br />ಅಸಂಭವೇ ಹಿ ಕರ್ಮಾಣಿ ವಿಧೀಯನ್ತೇಽಸ್ಯ ಸರ್ವತಃ ।।  ೧೦೯೦ ।।  </div>
				<div class="verse">ರಾಗಾದ್ಯಾಕೃಷ್ಟಚೇತಸ್ತ್ವಾನ್ನ ಚೇಚ್ಛಕ್ರೋತ್ಯಶೇಷತಃ ।। <br />ಕರ್ಮಾಣಿ ಮಾನವಸ್ತ್ಯಕ್ತುಂ ಸ ಕರೋತು ಯಥಾವಿಧಿ ।।  ೧೦೯೧ ।।  </div>
				<div class="verse">ಕರ್ಮಾಣಿ ಕರ್ಮಸಂತ್ಯಾಗಸಾಮರ್ಥ್ಯಾರ್ಥಂ ದಿವಾನಿಶಮ್ ।।  <br />ನ ಕರ್ಮಣಾಮನಾರಮ್ಭಾತ್ತಥಾಚ ಸ್ಮೃತಿಶಾಸನಮ್ ।।  ೧೦೯೨ ।।  ।।  </div>
				<div class="verse">ಆರುರುಕ್ಷೋರ್ಮುನೇರ್ಯೋಗಂ ಕರ್ಮ ಕಾರಣಮುಚ್ಯತೇ ।। <br />ಯೋಗಾರೂಢಸ್ಯ ತಸ್ಯೈವ ಶಮಃ ಕಾರಣಮುಚ್ಯತೇ ।।  ೧೦೯೩ ।।  </div>
				<div class="verse">ಕೋಽಭಿಪ್ರಾಯೋಽಖಿಲಂ ಕರ್ಮ ತ್ಯಜತಾಂ ಸಾಧನೈಃ ಸಹ ।। <br />ಆತ್ಮಲೋಕಾರ್ಥಿನಾಂ ಪುಂಸಾಮಿತಿ ಪೃಷ್ಟೇಽರ್ಥ ಉಚ್ಯತೇ ।।  ೧೦೯೪ ।।  </div>
				<div class="verse">ಏತದ್ಧ ಸ್ಮೇತಿ ವಚಸಾ ಪಾರಿವ್ರಾಜ್ಯೇಽಭಿಧೀಯತೇ ।। <br />ಅರ್ಥವಾದಸ್ವರೂಪೇಣ ಹೇತುಃ ಶ್ರುತ್ಯಾ ಪ್ರಯತ್ನತಃ ।।  ೧೦೯೫ ।।  </div>
				<div class="verse">ತದೇತತ್ಕಾರಣಂ ಸ್ಪಷ್ಟಂ ಪಾರಿವ್ರಾಜ್ಯೇಽಭೀಧೀಯತೇ ।। <br />ಐತಿಹ್ಯಾರ್ಥಂ ಚ ಹ ಸ್ಮೇತಿ ವೈಶಬ್ದಃ ಸ್ಮರಣಾಯ ಚ ।।  ೧೦೯೬ ।।  </div>
				<div class="verse">ಪೂರ್ವೇಽತಿಕ್ರಾನ್ತಕಾಲೀನಾ ವಿದ್ವಾಂಸೋ ಜ್ಞಾತತತ್ತ್ವಕಾಃ ।। <br />ತಿಸೃಣಾಮೇಷಣಾನಾಂ ಸ್ಯಾತ್ಪ್ರಜಾಮಿತ್ಯುಪಲಕ್ಷಣಮ್ ।।  ೧೦೯೭ ।।  </div>
				<div class="verse">ನ ಕಾಮಯನ್ತೇ ನೇಚ್ಛನ್ತಿ ಪುತ್ರೋತ್ಪತ್ತ್ಯಾದಿಲಕ್ಷಣಾಃ ।। <br />ಏಷಣಾಃ ಸಕಲಾ ಏತಾಃ ಕಸ್ಮಾದಿತ್ಯಭಿಧೀಯತೇ ।।  ೧೦೯೮ ।।  </div>
				<div class="verse">ಏಷಣಾಸ್ತ್ಯಜತಾಂ ತೇಷಾಮಭಿಪ್ರಾಯಮಿಮಂ ಶೃಣು ।।  <br />ಏಷಣಾತ್ರಿತಯಸ್ಯಾಪಿ ಕಿಮಿತ್ಯಾಕ್ಷೇಪ ಉಚ್ಯತೇ ।।  ೧೦೯೯ ।।  </div>
				<div class="verse">ಪ್ರಜಯಾ ಕಿಂ ಕರಿಷ್ಯಾಮಃ ಕನೀಯಃಫಲಯಾ ವಯಮ್ ।। <br />ಸ್ವತಃಸಿದ್ಧೈಕಲೋ ಹ್ಯಾತ್ಮಾ ಯೇಷಾಂ ಲೋಕೋ ಧ್ರುವೋಽಕ್ಷಯಃ ।।  ೧೧೦೦ ।।  </div>
				<div class="verse">ಆತ್ಮಾತ್ವಾದೇವ ಚಾವಾಪ್ತಃ ಸರ್ವಸಾಧನಾನಿಃಸ್ಪೃಹಃ ।। <br />ವಸ್ತೂತ್ಪತ್ತ್ಯಾದಿಮದ್ಯಸ್ಮಾತ್ಸಾಧನಾನಿ ವ್ಯಪೇಕ್ಷತೇ ।।  ೧೧೦೧ ।।  </div>
				<div class="verse">ಯಚ್ಚೋತ್ಪತ್ತ್ಯಾದಿಮದ್ವಸ್ತು ತತ್ತುಚ್ಛಂ ಸ್ವಪ್ನವಸ್ತುವತ್ ।। <br />ಆತ್ಮಜ್ಞಾನೇ ತು ನಿಃಶೇಷಫಲಾನ್ತರ್ಭಾವಕಾರಣಾತ್ ।।  ೧೧೦೨ ।।  </div>
				<div class="verse">ನಾಽಽತ್ಮಲಾಭಾತ್ಪರೋ ಲಾಭಃ ಕೃತ್ಸ್ನೇಽಪಿ ಜಗತೀಕ್ಷ್ಯತೇ ।। <br />ಸರ್ವಪ್ರಾಪ್ಯಾರ್ಥಸಂಪ್ರಾಪ್ತೇಃ ಸರ್ವಹೇಯನಿರಾಕೃತೇಃ ।।  ೧೧೦೩ ।।  </div>
				<div class="verse">ಇತಿ ಚೇತಸಿ ಸಂಧಾಯ ಹ್ಯಾಕ್ಷಿಪನ್ತಿ ಪ್ರಜಾದಿಕಮ್ ।। <br />ನೃಲೋಕಾದಿಫಲಂ ಸರ್ವಮೇಷಣಾತ್ರಯಮಾದರಾತ್ ।।  ೧೧೦೪ ।।  </div>
				<div class="verse">ಉತ್ಪಾದ್ಯಮಾಪ್ಯಂ ಸಂಸ್ಕಾರ್ಯಂ ವಿಕಾರ್ಯಂ ಚೈಷಣಾಫಲಮ್ ।। <br />ತಸ್ಮಿನ್ನೇವಂವಿಧೇ ಕಃ ಸ್ಯಾತ್ಸಂತೋಷೋ ವಿದುಷಾಮಪಿ ।।  ೧೧೦೫ ।।  </div>
				<div class="verse">ಆತ್ಮಬ್ರಹ್ಮಾನುಲೋಮ್ಯೇನ ಹ್ಯೇಷಣಾತ್ಯಾಗ ಇಷ್ಯತೇ ।। <br />ಸಾಧನಂ ಬ್ರಹ್ಮವಿದ್ಯೇವ ಬ್ರಹ್ಮಜ್ಞಾನಸ್ಯ ಜನ್ಮನೇ ।।  ೧೧೦೬ ।।  </div>
				<div class="verse">ಆಪ್ತಾಶೇಷಪುಮರ್ಥಸ್ಯ ಪ್ರತ್ಯಗ್ಯಾಥಾತ್ಮ್ಯಬೋಧಿನಃ ।। <br />ದಗ್ಧಾತ್ಮತಮಸಃ ಪುಂಸೋ ನೈಷಣಾಽಪೇಕ್ಷಿತೇಷ್ಯತೇ ।।  ೧೧೦೭ ।।  </div>
				<div class="verse">ಸರ್ವಭೂತಾತ್ಮಭೂತಸ್ಯ ಸರ್ವೈಕಾತ್ಮ್ಯಂ ಪ್ರಪಶ್ಯತಃ ।। <br />ಆಪ್ತಾಶೇಷಪುಮರ್ಥಸ್ಯ ತ್ಯಕ್ತಾಶೇಷಾಸುಖಸ್ಯ ಚ ।।  ೧೧೦೮ ।।  </div>
				<div class="verse">ಪ್ರಾಪ್ತಸ್ಯ ಪರಮಂ ಸ್ವಾಸ್ಥ್ಯಂ ವದ ಕಿಂ ಸ್ಯಾತ್ಪ್ರಜಾದಿಭಿಃ ।। <br />ಇತಿ ನಿಶ್ಚಿತ್ಯ ನಿಃಸಙ್ಗಾಃ ಪ್ರವ್ರಜನ್ತ್ಯೇವ ಸರ್ವತಃ ।।  ೧೧೦೯ ।।  </div>
				<div class="verse">ಧಾವತೋಽವಿದುಷೋ ದೃಷ್ಟ್ವಾ ಮೃಗತೃಷ್ಣೋದಕಾರ್ಥಿನಃ ।। <br />ತತ್ತೋಯತತ್ತ್ವವಿತ್ಕಶ್ಚಿನ್ನ ಹಿ ಧಾವತಿ ಮೂಢವತ್ ।।  ೧೧೧೦ ।।  </div>
				<div class="verse">ಯಥೈವಂ ಶ್ರುತಿತೋಽಶೇಷವಾಙ್ಭನಃಕಾಯಸಾಧನ-<br />ಪ್ರವೃತ್ತಿವಿಷಯಪ್ರತ್ಯಗ್ಯಾಥಾತ್ಮ್ಯಜ್ಞಾನಿನಾಮಿಹ ।।  ೧೧೧೧ ।।  </div>
				<div class="verse">ಅವಿದ್ಯಾಪಟಸಂವೀತಧಿಷಣಾನ್ಕಾಮಿನೋ ನರಾನ್ ।।  <br />ಪುತ್ರೋತ್ಪತ್ತ್ಯಾದಿಸಾಧ್ಯೇಷು ಪ್ರವೃತ್ತಾನ್ವೀಕ್ಷ್ಯ ಯತ್ನತಃ ।। <br />ಅಸ್ಮಾಕಂ ನ ಪ್ರವೃತ್ತಿಃ ಸ್ಯಾತ್ಕೃತಾರ್ಥತ್ವಾಚ್ಚ ಕಾರಣಾತ್ ।।  ೧೧೧೨ ।।  </div>
				<div class="verse">ಯದಜ್ಞಾನಾತ್ಪ್ರವೃತ್ತಿರ್ಯಾ ತಜ್ಜ್ಞಾನಾತ್ಸಾ ಕುತೋ ಭವೇತ್ ।। <br />ತಸ್ಮಾತ್ಸರ್ವಪ್ರವೃತ್ತೀನಾಂ ಹಾನಿಃ ಸ್ಯಾದಾತ್ಮಬೋಧತಃ ।।  ೧೧೧೩ ।।  </div>
				<div class="verse">ಸದೋತ್ಪತ್ತೇರನುತ್ಪಾದ್ಯೋಽನಾಪ್ಯಶ್ಚಾಪಿ ತಥಾಽಽತ್ಮಾನಃ ।।  ೧೧೧೪ ।।  <br />ಅಸಂಸ್ಕಾರ್ಯೋಽಕ್ರಿಯಾಙ್ಗತ್ವಾನ್ನಿರ್ಗುಣತ್ವಾತ್ತಥಾಽಽತ್ಮನಃ ।। <br />ಕೌಟಸ್ಥ್ಯಾದವಿಕಾರ್ಯೋಽಯಂ ವದ ಸ್ಯಾತ್ಕರ್ಥಣಾ ಹಿ ಕಿಮ್ ।।  ೧೧೧೫ ।।  </div>
				<div class="verse">ನೋತ್ಪತ್ತ್ಯಾದಿ ಸ್ವತೋ ಯಸ್ಯ ಸ್ವತ ಏವಾಸ್ತಿ ಯಸ್ಯ ತತ್ ।। <br />ನ ತಸ್ಯ ಕರ್ಮಾಪೇಕ್ಷಾಽಸ್ತಿ ಕರ್ಮಾಪೇಕ್ಷಾ ತತೋಽನ್ಯತಃ ।।  ೧೧೧೬ ।।  </div>
				<div class="verse">ಉತ್ಪತ್ತ್ಯಾದೌ ಸಮರ್ಥಂ ಯದ್ಧೇತುಮಾತ್ರಮಪೇಕ್ಷತೇ ।।  <br />ಫಲವತ್ಕರ್ಮ ತತ್ರೈವ ತತೋಽನ್ಯತ್ರಾಫಲಂ ಭವೇತ್ ।।  ೧೧೧೭ ।।  </div>
				<div class="verse">ಉಕ್ತಹೇತುಬಲಾತ್ತಸ್ಮಾದ್ವಿದಿತ್ವಾಽಽತ್ಮಾನಮಾತ್ಮನಾ ।।  <br />ಪ್ರವ್ರಜೇಯುಃ ಸಮಸ್ತಾಭ್ಯ ಏಷಣಾಭ್ಯೋ ದ್ರುತಂ ಬುಧಾಃ ।।  ೧೧೧೮ ।।  </div>
				<div class="verse">ಪುತ್ರೋತ್ಪತ್ತಿಂ ಸಮುದ್ದಿಶ್ಯ ಹ್ಯೇಷಣಾ ದಾರಸಂಗ್ರಹಃ ।। <br />ಪುತ್ರೈಷಣೇತಿ ಸೇಹೋಕ್ತಾ ಯದಿ ವಾಽತೋಽನ್ಯಥೈಷಣಾ ।।  ೧೧೧೯ ।।  </div>
				<div class="verse">ಮನುಷ್ಯಲೋಕಸಂಪ್ರಾಪ್ತಿಂ ಸಮುದ್ದಿಶ್ಯಾಸ್ಯ ಯೈಷಣಾ ।। <br />ಪುತ್ರೋತ್ಪತ್ತ್ಯೇಹ ತತ್ಪ್ರಾಪ್ತೌ ಸಾಽತ್ರ ಪುತ್ರೈಷಣೋಚ್ಯತೇ ।।  ೧೧೨೦ ।।  </div>
				<div class="verse">ದೈವಂ ಚ ಮಾನುಷಂ ವಿತ್ತಂ ಕರ್ಮಣೇ ಯತ್ಪ್ರಯೋಜಕಮ್ ।।  <br />ದೇವತಾದಿಪರಿಜ್ಞಾನಂ ದೈವಂ ಪಶ್ವಾದಿ ಮಾನುಷಮ್ ।।  ೧೧೨೧ ।।  </div>
				<div class="verse">ಸಂಸಾರಕಾರಣಧ್ವಂಸಿ ಯತ್ತು ಜ್ಞಾನಂ ವಿಮುಕ್ತಿದಮ್ ।। <br />ವಿತ್ತಶ್ರುತ್ಯಾ ನ ತದ್ಗ್ರಾಹ್ಯಂ ತಸ್ಯ ಕರ್ಮವಿರೋಧತಃ ।।  ೧೧೨೨ ।।  </div>
				<div class="verse">ಯಸ್ಯ ಸಾಧನಭಾವಃ ಸ್ಯಾತ್ಪ್ರವೃತ್ತೌ ಸರ್ವಕರ್ಮಣಾಮ್ ।। <br />ಗರ್ತಾದೇರಿವ ವಿತ್ತತ್ವಂ ತಸ್ಯ ಜ್ಞಾನಸ್ಯ ಕರ್ಮಸು ।।  ೧೧೨೩ ।।  </div>
				<div class="verse">ಕರ್ಮಹೇತುವಿರುದ್ಧಂ ತು ನ ವಿತ್ತಂ ಜ್ಞಾನಮಿಷ್ಯತೇ ।।  ೧೧೨೪ ।।  <br />ಕರ್ಮಪ್ರಕರಣಾಕಾಙ್ಕ್ಷಿ ಜ್ಞಾನಂ ಕರ್ಮಗುಣೋ ಭವೇತ್ ।। </div>
				<div class="verse">ಯದ್ಧಿ ಪ್ರಕರಣೇ ಯಸ್ಯ ತತ್ತದಙ್ಗಂ ಪ್ರಚಕ್ಷತೇ ।।  ೧೧೨೫ ।।  <br />ಸ್ವರೂಪಲಾಭಮಾತ್ರೇಣ ಯತ್ತ್ವವಿದ್ಯಾಂ ನಿಹನ್ತಿ ನಃ ।। <br />ನ ತದಙ್ಗಂ ಪ್ರಧಾನಂ ವಾ ಜ್ಞಾನಂ ಸ್ಯಾತ್ಕರ್ಮಣಃ ಕ್ವಚಿತ್ ।।  ೧೧೨೬ ।।  </div>
				<div class="verse">ಏತದ್ಬಲೇನ ಸಂನ್ಯಾಸ ಏಷಣಾಭ್ಯೋಽವಸೀಯತೇ ।।  <br />ದೇವಲೋಕಫಲಂ ಜ್ಞಾನಮೇಷಣೈವೇತಿ ಗಮ್ಯತೇ ।।  ೧೧೨೭ ।।  </div>
				<div class="verse">ಲೋಕೈಷಣಾಗ್ರಹೇಣೈವ ವಿತ್ತಾನ್ತರ್ಭಾವಸಿದ್ಧಿತಃ ।। <br />ಫಲೋದ್ದೇಶೇನ ಯಾ ಚೇಷ್ಟಾ ಸೈವ ಲೋಕೈಷಣಾ ಯತಃ ।।  ೧೧೨೮ ।।  </div>
				<div class="verse">ಯತ್ತು ಚೋದಿತಮಿತ್ಯೇವ ಕ್ರಿಯತೇ ಕರ್ಮ ನಿಷ್ಫಲಮ್ ।। <br />ವಿತ್ತೈಷಣೇತಿ ತಾಂ ಬ್ರೂಮೋ ಜಾಮಿತ್ವವಿನಿವೃತ್ಸಯಾ ।।  ೧೧೨೯ ।।  </div>
				<div class="verse">ಲೋಕೋದ್ದೇಶೇನ ಯಾ ಚೇಷ್ಟಾ ವಾಙ್ಭನಃಕಾಯಸಾಧನಾ ।। <br />ಲೋಕೈಪಣೇತಿ ತಾಮಾಹುರೇಷಣಾರ್ಥವಿದೋ ಜನಾಃ ।।  ೧೧೩೦ ।।  </div>
				<div class="verse">ಕ್ರಿಯಾಕಾರಕರೂಪಾಭ್ಯ ಏಷಣಾಭ್ಯಃ ಪ್ರಬೋಧತಃ ।। <br />ಪ್ರಾತಿಲೋಮ್ಯೇನ ಯತ್ಸ್ಥಾನಂ ವ್ಯುತ್ಥಾನಮಿತಿ ತದ್ವಿದುಃ ।।  ೧೧೩೧ ।।  </div>
				<div class="verse">ಇತ್ಯೇವಮಾದಿ ವ್ಯಾಖ್ಯೇಯಂ ವ್ಯಾಖ್ಯಾತಂ ಪೂರ್ವಮೇವ ತು ।। <br />ಕಹೋಲಬ್ರಾಹ್ಮಣೇ ನಾತಸ್ತದ್ವ್ಯಾಖ್ಯಾನಾಯ ಯತ್ಯತೇ ।।  ೧೧೩೨ ।।  </div>
				<div class="verse">ಪ್ರವ್ರಜೇಯುರತೋ ಲೋಕಮೀಪ್ಸನ್ತೋ ಬ್ರಾಹ್ಮಣಾ ಬುಧಾಃ ।। <br />ಪ್ರವ್ರಜನ್ತೀತಿ ಚ ವಿಧಿರರ್ಥವಾದೇನ ಸಂಗತೇಃ ।।  ೧೧೩೩ ।।  </div>
				<div class="verse">ನಾರ್ಥವಾದಾನ್ತರಾಪೇಕ್ಷಾ ಹ್ಯರ್ಥವಾದಸ್ಯ ಯುಜ್ಯತೇ ।। <br />ವಿಧಿನೈವೈಕವಾಕ್ಯತ್ವಮರ್ಥವಾದಸ್ಯ ಯುಜ್ಯತೇ ।।  ೧೧೩೪ ।।  </div>
				<div class="verse">ಅರ್ಥವಾದೇನ ಲಿಙ್ಗೇನ ತಸ್ಮಾದ್ವಿಧಿರಯಂ ಸ್ಫುಟಃ ।। <br />ವಿಧಿಶೇಷತ್ವಮುಜ್ಝಿತ್ವಾ ನಾರ್ಥವಾದೋ ಯತೋಽನ್ಯತಃ ।।  ೧೧೩೫ ।।  </div>
				<div class="verse">ಸಮಾನಕರ್ತೃಕತ್ವೋಕ್ತೇರ್ವಿಭಾಗೋಕ್ತೇಃ ಫಲಸ್ಯ ಚ ।। <br />ಪ್ರವ್ರಜನ್ತೀತ್ಯೇಷ ವಿಧಿರರ್ಥವಾದೇನ ಚಾನ್ವಯಾತ್ ।।  ೧೧೩೬ ।।  </div>
				<div class="verse">ವಿಜ್ಞಾನೇನ ವಿದಿತ್ವೇತಿ ಶ್ರೂಯತೇಽಸ್ಯೈಕಕರ್ತೃತಾ ।। <br />ವಿವಿನಕ್ತಿ ಫಲಂ ಚಾಪಿ ಯೇಷಾಮಿತ್ಯೇವಮಾದಿನಾ ।।  ೧೧೩೭ ।।  </div>
				<div class="verse">ಪ್ರವ್ರಜನ್ತೀತಿ ನಾಪ್ಯೇತತ್ಸಕೃತ್ಛ್ರುತಮಿಹೇಷ್ಯತೇ ।। <br />ಪ್ರಾಪ್ತವಲ್ಲೋಕನುತ್ಯರ್ಥಮರ್ಥವಾದವ್ಯಪೇಕ್ಷಿ ಚ ।। <br />ಪ್ರಧಾನವದತೋ ನೇದಂ ಲೋಕಸ್ತುತಿಪರಂ ಭವೇತ್ ।।  ೧೧೩೮ ।।  </div>
				<div class="verse">ನಾಪ್ಯನುಷ್ಠೇಯರೂಪೇಣ ಪಾರಿವ್ರಾಜ್ಯೇನ ಸಂಸ್ತುತಿಃ ।। <br />ಆತ್ಮಲೋಕಸ್ಯ ಯುಕ್ತಾ ಸ್ಯಾನ್ನಾಪಿ ತಜ್ಜ್ಞಾನಸಂಸ್ತುತಿಃ ।।  ೧೧೩೯ ।।  </div>
				<div class="verse">ಅಥಾನುಷ್ಠೇಯಮಪಿ ಸಂಸ್ತುತ್ಯರ್ಥಂ ಭವತೇಷ್ಯತೇ ।। <br />ಅನುಷ್ಠೇಯಸ್ಯ ದರ್ಶಾದೇಃ ಸ್ತುತ್ಯರ್ಥತ್ವಂ ಪ್ರಸಜ್ಯತೇ ।।  ೧೧೪೦ ।।  </div>
				<div class="verse">ಕರ್ತವ್ಯತಾ ನ ಚ ಜ್ಞಾತಾ ಪಾರಿವ್ರಾಜ್ಯಸ್ಯ ಕುತ್ರಚಿತ್ ।।  <br />ಸ್ತುತ್ಯರ್ಥತ್ವಂ ಯತೋಽಸ್ಯೇಹ ಭವತಾ ಪರಿಕಲ್ಪ್ಯತೇ ।।  ೧೧೪೧ ।।  </div>
				<div class="verse">ಅನ್ಯತ್ರಾಪಿ ವಿಧೌ ಕಲ್ಪ್ಯ ಇಹೈವಾಸೌ ಸಮರ್ಥ್ಯತಾಮ್ ।।  ೧೧೪೨ ।। <br />ಭೂಮಿಷ್ಠೇ ಮಧುನಿ ಪ್ರಾಪ್ತೇ ಕೋ ವಿದ್ವಾನ್ಪರ್ವತಂ ವ್ರಜೇತ್ ।। <br />ಲಬ್ಧೇಽಪಿ ಪ್ರವ್ರಜನ್ತೀತಿ ವಿಧಾವನ್ಯತ್ರ ಕಿಂ ಶ್ರಮಃ ।।  ೧೧೪೩ ।।  </div>
				<div class="verse">ಕಾಣಕುಣ್ಠಾದಿವಿಷಯೇ ಯತ್ತು ಕೈಶ್ಚಿತ್ಪ್ರಕಲ್ಪ್ಯತೇ ।। <br />ಪಾರಿವ್ರಾಜ್ಯಂ ನ ತದ್ಯುಕ್ತಮನನುಷ್ಠೇಯರೂಪತಃ ।।  ೧೧೪೪ ।।  </div>
				<div class="verse">ಕರ್ತವ್ಯತ್ವೇನ ನ ಜ್ಞಾತಂ ವೃಕ್ಷಾದ್ಯಾರೋಹಣಂ ಯಥಾ ।।  <br />ಸಂನ್ಯಾಸೋಽಪಿ ತಥೈವಾಯಂ ನೈವ ಕಾರ್ಯತಯಾ ಮತಃ ।। <br />ಪ್ರವ್ರಜನ್ತೀತ್ಯತೋ ನಾಸ್ಯ ಸ್ತುತಿಗನ್ಧೋಽಪಿ ವಿದ್ಯತೇ ।।  ೧೧೪೫ ।।  </div>
				<div class="verse">ನನು ಚಾಽಽತ್ಮಪ್ರಬೋಧೇನ ವಿಧಿಗೋಚರಲಙ್ಗಘಿನಃ ।। <br />ಕೃತಕೃತ್ಯಸ್ಯ ಮುಕ್ತಸ್ಯ ವಿಧಿರೇಷ ಕಥಂ ಭವೇತ್ ।।  ೧೧೪೬ ।।  </div>
				<div class="verse">ಪರಿಹಾರೋಽಸ್ಯ ಚೋದ್ಯಸ್ಯ ಕಹೋಲಬ್ರಾಹ್ಮಣೇಽಖಿಲಃ ।। <br />ಯತೋಽಭಾಣಿ ಮಯಾ ಪೂರ್ವಂ ನೇಹಾತಃ ಪುನರೂಚ್ಯತೇ ।।  ೧೧೪೭ ।।  </div>
				<div class="verse">ಬ್ರಹ್ಮಚರ್ಯಂ ಸಮಾಪ್ಯೇತಿಪ್ರತ್ಯಕ್ಷಶ್ರುತಿಮೂಲತಃ ।। <br />ಚತುರ್ಣಾಮಾಶ್ರಮಾಣಾಂ ಸ್ಯಾನ್ನೋಪೇಕ್ಷಾಽತೋಽನುಮಾನತಃ ।।  ೧೧೪೮ ।।  </div>
				<div class="verse">ನ ಚ ವೇದೈಕಮೂಲತ್ವವಿರಹಾತ್ಸ್ಯಾತ್ಪ್ರಮಾಣತಾ ।। <br />ಆಚಾರಸ್ಯ ಸ್ಮೃತೇರ್ವಾಽಪಿ ಬೌದ್ಧಾದ್ಯಾಚಾರವದ್ಧ್ರುವಮ್ ।।  ೧೧೪೯ ।।  </div>
				<div class="verse">ಧರ್ಮಸ್ಯ ವೇದಮೂಲತ್ವಾದವೇದಸ್ಯ ನ ಧರ್ಮತಾ ।।  <br />ಇತ್ಯೇವಂ ನ್ಯಾಯವದ್ವಾಕ್ಯಮಾಹುರ್ವೇದಪ್ರಮಾಣಕಾಃ ।।  ೧೧೫೦ ।।  </div>
				<div class="verse">ವೇದಶಾಸ್ರಾನಪೇಕ್ಷತ್ವಂ ಸ್ಮೃತಿಶಾಸ್ರಸ್ಯ ಚೇನ್ಮತಮ್ ।।  <br />ನಿರ್ಗ್ರನ್ಥಿಶಾಸ್ರತುಲ್ಯತ್ವಂ ಸ್ಮೃತೀನಾಂ ವಃ ಪ್ರಸಜ್ಯತೇ ।।  ೧೧೫೧ ।।  </div>
				<div class="verse">ನಾಪಿ ಸ್ಮೃತಿವ್ಯಪೇಕ್ಷಾಽಸ್ತಿ ಶ್ರುತೇಃ ಸ್ವಾತನ್ತ್ರ್ಯಕಾರಣಾತ್ ।। <br />ಸ್ಮೃತ್ಯರ್ಥಸ್ಯಾನುವಾದೋಽಯಂ ಪಾರತನ್ತ್ರ್ಯೇಽಸತಿ ಶ್ರುತೇಃ ।।  ೧೧೫೨ ।।  </div>
				<div class="verse">ಸ್ವತನ್ತ್ರಯೋರ್ಮಿಥೋಽಪೇಕ್ಷಾ ನಾಪಿ ಸ್ಯಾತ್ಪರತನ್ತ್ರಯೋಃ ।। <br />ಪಾರತನ್ತ್ರ್ಯಾನ್ನ ಚಾಪೇಕ್ಷಾ ಸ್ವತನ್ತ್ರಸ್ಯ ಸ್ವತಃ ಕಚಿತ್ ।।  ೧೧೫೩ ।।  </div>
				<div class="verse">ಸ್ಮೃತ್ಯರ್ಥಂ ನ ಶ್ರುತಿಸ್ತಸ್ಮಾದನುವಕ್ತೀಹ ಕುತ್ರಚಿತ್ ।।  <br />ಸ್ಮೃತಿಸ್ತ್ವನುವದತ್ಯೇವ ಶ್ರುತ್ಯರ್ಥಂ ಪರತನ್ತ್ರತಃ ।।  ೧೧೫೪ ।।  </div>
				<div class="verse">ಆತ್ಮಾ ಚೇದಿಷ್ಯತೇ ಲೋಕಃ ಕರ್ಮಾಣ್ಯೇವ ನ ಕಿಂ ನರಾಃ ।। <br />ತತ್ಪ್ರಾಪ್ತ್ಯರ್ಥಂ ಪ್ರಯತ್ನೇನ ಕುರ್ವನ್ತೀಹ ದಿವಾನಿಶಮ್ ।।  ೧೧೫೫ ।।  </div>
				<div class="verse">ಪಾರಿವ್ರಾಜ್ಯೇನ ಕಿಂ ಕಾರ್ಯಮಿತಿ ಚೇದುಚ್ಯತೇ ಶೃಣು ।। <br />ಅಸ್ಯಾತ್ಯನ್ತಮಸಂಬನ್ಧಾದಾತ್ಮಲೋಕಸ್ಯ ಕರ್ಮಭಿಃ ।।  ೧೧೫೬ ।।  </div>
				<div class="verse">ನೋತ್ಪತ್ತ್ಯಾದ್ಯಭಿಸಂಬನ್ಧ ಆತ್ಮನೋಽಸ್ಯೋಪಪದ್ಯತೇ ।। <br />ಯತೋಽತಃ ಕರ್ಮಣಾಂ ಕಾರ್ಯಂ ನೇಹ ಸಂಭಾವ್ಯತೇಽಣ್ವಪಿ ।।  ೧೧೫೭ ।।  </div>
				<div class="verse">ತದಸಂಭಾವನಾಯಾಶ್ಚ ಕೋ ಹೇತುರಿತಿ ಭಣ್ಯತೇ ।। <br />ಸ ಏಷ ನೇತಿ ನೇತ್ಯಾತ್ಮಾ ಯಸ್ಮಾತ್ಪ್ರಾಗಪಿ ವರ್ಣಿತಃ ।।  ೧೧೫೮ ।।  </div>
				<div class="verse">ಪ್ರಧ್ವಸ್ತೈಕಾತ್ಮ್ಯಸಂಮೋಹೋ ನೇತಿ ನೇತ್ಯಾತ್ಮವಿದ್ಯಯಾ ।। <br />ಅಗೃಹ್ಯಾದ್ಯಾತ್ಮತಾಂ ಯಾತಃ ಸ್ವಮಹಿಮ್ನಿ ವ್ಯವಸ್ಥಿತಃ ।।  ೧೧೫೯ ।।  </div>
				<div class="verse">ಕರ್ಮಣಾಂ ಚಾಽಽತ್ಮವಿದ್ಯಾಯಾಂ ಚರಿತಾರ್ಥತ್ವಕಾರಣಾತ್ ।। <br />ವಿದ್ಯಯಾಽಪಿ ನ ಚೇತ್ಕಾರ್ಯಂ ಕರ್ಮಭಿಃ ಸ್ಯಾತ್ಕಥಂ ನು ತತ್ ।।  ೧೧೬೦ ।।  </div>
				<div class="verse">ಏವಂ ಚತುರ್ಭಿರಧ್ಯಾಯೈರ್ಯಥಾವ್ಯಾಖ್ಯಾತವರ್ತ್ಮನಾ ।। <br />ಮುಮುಕ್ಷುಃ ಪ್ರಾಪಿತಃ ಸ್ವಾಸ್ಥ್ಯಂ ಪರಮೈಕಾತ್ಮ್ಯಲಕ್ಷಣಮ್ ।।  ೧೧೬೧ ।।  </div>
				<div class="verse">ಯಸ್ಮಾದೇವಮಯಂ ತಸ್ಮಾದ್ವಿದಿತೇ ಪರಮಾತ್ಮನಿ ।। <br />ಜ್ಞೇಯಕಾರ್ಯಸಮಾಪ್ತತ್ವಾನ್ನ ಕಿಂಚಿದವಶಿಷ್ಯತೇ ।।  ೧೧೬೨ ।।  </div>
				<div class="verse">ಸರ್ವಕರ್ಮಫಲಾನಾಂ ಚ ತಥಾಽನ್ತರ್ಭಾವಸಂಭವಾತ್ ।। <br />ಆಪ್ತೇ ಕರ್ಮಫಲೇ ನಾತ ಆರಮ್ಭಃ ಕರ್ಮಣಾಮಿಹ ।।  ೧೧೬೩ ।।  </div>
				<div class="verse">ತಥಾಚ ಭಗಾವಾನ್ವ್ಯಾಸ ಇಮಮರ್ಥಮುವಾಚ ಹ ।। <br />ಸರ್ವಂ ಕರ್ಮಾಖಿಲಂ ಪಾರ್ಥ ಜ್ಞಾನೇ ಪರಿಸಮಾಪ್ಯತೇ ।।  ೧೧೬೪ ।।  </div>
				<div class="verse">ನಾತೋ ವಿಜ್ಞಾತತತ್ತ್ವಸ್ಯ ಕರ್ಮಹೇತುಪ್ರಬಾಧನಾತ್ ।। <br />ವಾಙ್ಭನಃಕಾಯಸಾಧ್ಯಾನಾಮಾರಮ್ಭಃ ಸರ್ವಕರ್ಮಣಾಮ್ ।।  ೧೧೬೫ ।।  </div>
				<div class="verse">ಯಸ್ತ್ವೇಷಣಾನಿವೃತ್ತಃ ಸ್ಯಾನ್ನೇತಿ ನೇತ್ಯಾತ್ಮವಿದ್ಯಯಾ ।।  ೧೧೬೬ ।।  <br />ನೇತೀತ್ಯಾತ್ಮೈವ ಸಂವೃತ್ತೋ ಯತೋಽತಸ್ತಂ ವಿಪಶ್ಚಿತಮ್ ।।  <br />ಉಭೇ ನ ವ್ಯಾಪ್ನುತೋಽಜ್ಞೋತ್ಥೇ ನೇತಿ ನೇತ್ಯಾತ್ಮನಿ ಸ್ಥಿತಮ್ ।।  ೧೧೬೭ ।।  </div>
				<div class="verse">ಕೇ ತೇ ಉಭೇ ನ ತರತ ಇತ್ಯುಕ್ತಾರ್ಥವಿವಕ್ಷಯಾ ।।  <br />ಅತ ಇತ್ಯಾದಿಕಂ ತಸ್ಮಾದಾಜಗಾಮೋತ್ತರಂ ವಚಃ ।।  ೧೧೬೮ ।।  </div>
				<div class="verse">ಅತೋ ನಿಮಿತ್ತಾದತ್ಯರ್ಥಮಹಂ ಪಾಪಮಕಾರಿಷಮ್ ।। <br />ಭೋಕ್ತವ್ಯಂ ತನ್ಮಯೇದಾನೀಂ ಮರಣಾತ್ಸಮನನ್ತರಮ್ ।।  ೧೧೬೯ ।।  </div>
				<div class="verse">ಅಸಹ್ಯಾನನ್ತದುಃಖೌಘಮಹಾಭಯಮುಪಸ್ಥಿತಮ್ ।। <br />ಇತ್ಯೇಷ ಘೋರಸಂಕಲ್ಪೋ ಹಿಕ್ಕಿಕಾವಶವರ್ತಿನಃ ।। <br />ಸರ್ವಸಾಮರ್ಥ್ಯಹೀನಸ್ಯ ಜಾಯತೇ ತಾಪಕಾರಣಮ್ ।।  ೧೧೭೦ ।।  </div>
				<div class="verse">ಕ್ಷಯಿಷ್ಣು ಪುಣ್ಯಂ ಚೈತಸ್ಮಾದ್ಧೇತೋರಕರವಂ ಪುರಾ ।।  <br />ಇತ್ಯೇತೇ ವಿಚಿಕಿತ್ಸೇ ದ್ವೇ ಸರ್ವಸ್ಯ ಭವತೋ ಮೃತೌ ।।  ೧೧೭೧ ।।  </div>
				<div class="verse">ಏತೇ ನ ತರತೋಽಜ್ಞೋತ್ಥೇ ತದ್ಧೇತ್ವಜ್ಞಾನಘಸ್ಮರಮ್ ।। <br />ಅಶನಾಯಾದ್ಯತಿಕ್ರಾನ್ತಂ ಬ್ರಹ್ಮಾಸ್ಮೀತ್ಯಾತ್ಮವೇದಿನಮ್ ।। <br />ಕಥಂ ತೇ ವ್ಯಾಪ್ನುತೋಽವಿದ್ಯಾಹೇತೂತ್ಥೇ ಬ್ರಹ್ಮವೇದಿತಮ್ ।।  ೧೧೭೨ ।।  </div>
				<div class="verse">ತಾಪಾಯ ಪುಣ್ಯಮಪ್ಯಾಹುಃ ಪರಿಣಾಮಾದಿಸಂಗತೇಃ ।। <br />ಕ್ಷಯಾತಿಶಯಯೋಗಿತ್ವಾತ್ತಥಾ ವ್ಯಾಸೋಽಪ್ಯಭಾಷತ ।। <br />ತಸ್ಯ ಸ್ಥಾನವರಿಷ್ಠಸ್ಯ ಸರ್ವೇ ನಿರಯಸಂಜ್ಞಿತಾಃ ।।  ೧೧೭೩ ।।  </div>
				<div class="verse">ನ ವ್ಯಾಪ್ನುತಸ್ತೇ ತಂ ಕಸ್ಮಾತ್ಕರ್ಮಣೀ ಸಾಧ್ವಸಾಧುನೀ ।। <br />ಇತಿಹೇತೂಪದೇಶಾರ್ಥಮುಭೇ ಇತಿ ಪರಂ ವಚಃ ।।  ೧೧೭೪ ।।  </div>
				<div class="verse">ಉಭೇ ಏತೇ ತರತ್ಯೇಷ ವಿದ್ವಾಂಸ್ತದ್ಧೇತುಬಾಧನಾತ್ ।। <br />ಉಭೇ ನ ತರತೋಽತಸ್ತಮುಭೇ ನ ತಪತಶ್ಚ ತಮ್ ।।  ೧೧೭೫ ।।  </div>
				<div class="verse">ಕೃತಂ ಫಲಪ್ರದಾನೇನ ಪ್ರತ್ಯವಾಯೇನ ಚಾಕೃತಮ್ ।।  <br />ನ ತಾಪಯತಿ ಕರ್ಮೈತನ್ನೇತಿ ನೇತ್ಯಾತ್ಮದರ್ಶಿನಮ್ ।।  ೧೧೭೬ ।।  </div>
				<div class="verse">ಪುಣ್ಯಂ ವಾ ಯದಿ ವಾ ಪಾಪಂ ನ ಕರ್ಮೇಹಾಸ್ತಿ ತಾದೃಶಮ್ ।।  <br />ಲೋಕೋಽಸ್ಯ ಮೀಯತೇ ಯೇನ ಬ್ರಹ್ಮವಿದ್ಯಾಪ್ರಕಾಶಿತಃ ।।  ೧೧೭೭ ।।  </div>
				<div class="verse">ನ ತಸ್ಯ ಪ್ರತಿಮಾ ಅಸ್ತಿ ಯಸ್ಯ ನಾಮ ಮಹದ್ಯಶಃ ।। <br />ಇತಿ ಮನ್ತ್ರೋಽಪಿ ಚಾಽಽನನ್ತ್ಯಮೈಕಾತ್ಮ್ಯಸ್ಯಾವದತ್ಸ್ವಯಮ್ ।।  ೧೧೭೮ ।।  </div>
				<div class="verse">ಸರ್ವಕರ್ಮಾತಿಗಂ ಬ್ರಹ್ಮ ಪ್ರತ್ಯಙ್ಭಾತ್ರಸತತ್ತ್ವಕಮ್ ।। <br />ಮನ್ತ್ರೇಣಾಪ್ಯಾತ್ಮನೋ ರೂಪಂ ತದೇತದಿತಿ ವರ್ಣ್ಯತೇ ।।  ೧೧೭೯ ।।  </div>
				<div class="verse">ಏಷ ಯೋಽಭಿಹಿತಃ ಪೂರ್ವಂ ತಂ ಸಾಕ್ಷಾದ್ದೃಷ್ಟವಾನೃಷಿಃ ।। <br />ತತ್ರೈವ ನಿಷ್ಠಾಂ ಯಾತಃ ಸನ್ಮನ್ತ್ರಮೇತಮುದೀರಯೇತ್ ।।  ೧೧೮೦ ।।  </div>
				<div class="verse">ಆ ಬ್ರಹ್ಮಣೋಽಸ್ಯ ಯೇ ಸಿದ್ಧಾ ಅವಿದ್ಯಾಕರ್ಮಹೇತುತಃ ।। <br />ಸರ್ವೇಽಪಿ ಮಹಿಮಾನೋಽಮೀ ಕ್ಷಣಪ್ರಧ್ವಂಸಿನೋ ಮತಾಃ ।।  ೧೧೮೧ ।।  </div>
				<div class="verse">ಏಷ ಏವೈಕಲೋ ನಿತ್ಯೋ ಬಾಹ್ಯಸಾಧನನಿಸ್ಪೃಹಃ ।। <br />ಮಹಿಮಾ ಬ್ರಾಹ್ಮಣಸ್ಯೋಕ್ತೋ ನೇತೀತ್ಯಾದ್ಯುಕ್ತಿಭಿಃ ಪುರಾ ।।  ೧೧೮೨ ।।  </div>
				<div class="verse">ಅಸ್ಯೈಕಸ್ಯ ಸ್ವತಃ ಸಿದ್ಧೇರ್ನ ವೃದ್ಧಿಃ ಪುಣ್ಯಕರ್ಮಭಿಃ ।। <br />ನ ಚ ಪಾಪೈಃ ಕನೀಯಸ್ತಾ ತಸ್ಯಾಸಾಧ್ಯತ್ವಹೇತುತಃ ।।  ೧೧೮೩ ।।  </div>
				<div class="verse">ವೃದ್ಧಿಹಾನೀ ಯತೋ ದೃಷ್ಟೇ ಕರ್ಮಸಾಧ್ಯಸ್ಯ ವಸ್ತುನಃ ।। <br />ಕರ್ಮಾನಪೇಕ್ಷಸಂಸಿದ್ಧೇಃ ಕಥಂ ತೇ ಭವತೋ ವದ ।।  ೧೧೮೪ ।।  </div>
				<div class="verse">ಸ ಬ್ರಾಹ್ಮಣ ಇತಿ ಗಿರಾ ಯಃ ಶ್ರುತ್ಯಾ ಪ್ರತಿಪಾದಿತಃ ।। <br />ಗ್ರಹಣಂ ಬ್ರಾಹ್ಮಣಸ್ಯೇತಿ ತಸ್ಯೈವೇಹಾಽಽತ್ಮವಸ್ತುನಃ ।।  ೧೧೮೫ ।।  </div>
				<div class="verse">ಮಹಿಮಾ ವಿದ್ಯಾಮಾನೋಽಪಿ ತದವಿದ್ಯಾಸಮುದ್ಭವ- <br />ದೇಹಜಾತ್ಯಾದಿಮಾನಸ್ಯ ವೃದ್ಧಿಹಾನ್ಯಾದಿಸಂಗತೇಃ ।।  ೧೧೮೬ ।।  </div>
				<div class="verse">ಅವಿದ್ಯಮಾನವಜ್ಜ್ಞೇಯೋ ಮಹಿಮಾಪ್ರತಿಬೋಧತಃ ।। <br />ಬ್ರಾಹ್ಮಣಗ್ರಹಣೇನಾತಃ ಕೃತಕೃತ್ಯಾ ಇಹೋಚ್ಯತೇ ।।  ೧೧೮೭ ।।  </div>
				<div class="verse">ಮಹಿಮೈವಂವಿಧೋ ಯಸ್ಮಾದ್ಬ್ರಾಹ್ಮಣಸ್ಯಾತ ಆದರಾತ್ ।। <br />ಪದವಿತ್ಸ್ಯಾನ್ಮಹಿಮ್ನೋಽಸ್ಯ ಮಹತ್ತಜ್ಜ್ಞಾನತಃ ಫಲಮ್ ।।  ೧೧೮೮ ।।  </div>
				<div class="verse">ತತ್ತ್ವವಿತ್ಸ್ಯಾನ್ಮಹಿಮ್ನೋಽಸ್ಯೇತ್ಯೇಷ ಮನ್ತ್ರೋ ವಿಧಿತ್ಸಿತಃ ।। <br />ಫಲವಾದೋಽರ್ಥವಾದಃ ಸ್ಯಾದಸ್ಯೈವ ತು ವಿಧೇಃ ಪರಃ ।।  ೧೧೮೯ ।।  </div>
				<div class="verse">ಮಹಿಮ್ನೋಽಸ್ಯೈವ ವಾ ಸಾಕ್ಷಾದ್ವಾಕ್ಯಾರ್ಥಪ್ರತಿಬುದ್ಧಯೇ ।। <br />ಅನ್ವಯವ್ಯತಿರೇಕಾಭ್ಯಾಂ ಸ್ಯಾತ್ಪದಾರ್ಥವಿಚಕ್ಷಣಃ ।।  ೧೧೯೦ ।।  </div>
				<div class="verse">ಯತಃ ಪದಾರ್ಥಸಂಬೋಧಾನ್ನೇತಿ ನೇತ್ಯಾದಿಲಕ್ಷಣಮ್ ।। <br />ಮಹಿಮಾನಂ ಶ್ರುತೇರ್ವೇತ್ತಿ ಫಲಂ ಚೇತ್ಸ್ಯಾತ್ತತೋಽಪಿ ಕಿಮ್ ।।  ೧೧೯೧ ।।  </div>
				<div class="verse">ತಂ ವಿದಿತ್ವೇತ್ಯತಃ ಪ್ರಾಹ ಫಲಂ ವಾಕ್ಯಾರ್ಥಬೋಧತಃ ।। <br />ಯಸ್ಮಾದೇವಂಫಲಂ ಜ್ಞಾನಮೇವಂವಿದ್ಯತ್ನತಸ್ತತಃ ।।  ೧೧೯೨ ।।  </div>
				<div class="verse">ಶಮಾದಿಸಾಧನೋ ಭೂತ್ವಾ ಮಹಮ್ನಿಃ ಪದವಿದ್ಭವೇತ್ ।।  <br />ಇತಿ ಮನ್ತ್ರೋಕ್ತ ಏವಾರ್ಥೋ ಬ್ರಾಹ್ಮಣೇನಾಪಿ ವರ್ಣ್ಯತೇ ।।  ೧೧೯೩ ।।  </div>
				<div class="verse">ಧರ್ಮಾಧರ್ಮಾಸಮಾಯೋಗೋ ಯಸ್ಮಾತ್ಪ್ರತ್ಯಗ್ಧಿಯಃ ಫಲಮ್ ।।  <br />ಏವಂವಿದಾದರಾತ್ತಸ್ಮಾತ್ಪ್ರತ್ಯಕ್ಪ್ರವಣಧೀರ್ನರಃ ।।  ೧೧೯೪ ।।  </div>
				<div class="verse">ಉತ್ಪನ್ನಾತ್ಮಬುಭುತ್ಸುಃ ಸನ್ವೇದಾನುವಚನಾದಿಭಿಃ ।। <br />ವಿರಕ್ತ ಆಗ್ರಜಾಲ್ಲೋಕಾನ್ಮೋಕ್ಷಾದರ್ವಾಕ್ಷು ಭೂಮಿಷು ।।  ೧೧೯೫ ।। </div>
				<div class="verse">ಸಂಶುದ್ಧಧಿಷಣೋಽತ್ಯರ್ಥಂ ವೈದಿಕೈರೇವ ಸಾಧನೈಃ ।। <br />ಪರಾಙ್ಭುಖೀಕೃತಃ ಶುದ್ಧ್ಯಾ ತೈಸ್ತೈಃ ಸಂಸಾರಿಕೈಃ ಫಲೈಃ ।।  ೧೧೯೬ ।।  </div>
				<div class="verse">ದುಃಖಾತ್ಮಕತ್ವಾತ್ಸರ್ವೇಷಾಂ ಶಿಖಿವಿನ್ಯಸ್ತಹಸ್ತವತ್ ।।  ೧೧೯೭ ।।  <br />ಇತ್ಯೇವಂ ಧ್ವಸ್ತನಿಃಶೇಷಕಲ್ಮಷಃ ಪೂರ್ವಸಾಧನೈಃ ।। <br />ಉತ್ಪನ್ನಾತ್ಮಬುಭುತ್ಸುಃ ಸಂಸ್ತ್ಯಕ್ತಸರ್ವಪರಿಗ್ರಹಃ ।।  ೧೧೯೮ ।।  </div>
				<div class="verse">ರಜಸ್ತಮೋಜರಾಗಾದಿದೋಷಾನಾಕ್ಷಿಪ್ತಶೇಮುಷಿಃ ।। <br />ಮುಮುಕ್ಷ್ವವಸ್ಥಾಂ ಸಂಪ್ರಾಪ್ತ ಏವಂ ಪೂರ್ವೋಕ್ತಸಾಧನೈಃ ।।  ೧೧೯೯ ।।  </div>
				<div class="verse">ಮನ್ತ್ರಬ್ರಾಹ್ಮಣರೂಪಿಣ್ಯಾಽಥೇದಾನೀಂ ವಿನಿಯುಜ್ಯತೇ ।। <br />ಶ್ರುತ್ಯಾಽಶೇಷತಮೋಘಾತಿಪ್ರತ್ಯಗ್ಜ್ಞಾನಸ್ಯ ಜನ್ಮನೇ ।।  ೧೨೦೦ ।।  </div>
				<div class="verse">ಏವಂ ಪೂರ್ವೋಕ್ತಮನ್ತ್ರಾರ್ಥಜ್ಞಾನತತ್ಫಲವಿತ್ಸುಧೀಃ ।। <br />ಶಮಾದಿಸಾಧನೋ ವಿದ್ಯಾದನ್ವಯವ್ಯತಿರೇಕತಃ ।। <br />ವ್ಯುತ್ಥಾಪ್ಯಾನಾತ್ಮನಃ ಪಶ್ಯೇತ್ಪ್ರವಿಶ್ಯಾಽಽತ್ಮಾನಮಾತ್ಮನಾ ।।  ೧೨೦೧ ।। </div> 
				<div class="verse">ವಾಕ್ಯಾದೇವ ತತೋಽಸಙ್ಗಃ ಸರ್ವಮಾತ್ಮೋತಿ ವೀಕ್ಷತೇ ।। <br />ಇತ್ಯೇತದ್ಬ್ರಾಹ್ಮಣೇನೇಹ ಪ್ರಯತ್ನೇನ ವಿಧೀಯತೇ ।।  ೧೨೦೨ ।।  </div>
				<div class="verse">ದಾನ್ತೋ ಭೂತ್ವಾ ತತಃ ಶಾನ್ತಸ್ತತಶ್ಚೋಪರತೋ ಭವೇತ್ ।।  <br />ಅರ್ಥಕ್ರಮೋ ಬಲೀಯಾನ್ಸ್ಯಾದ್ಯತಃ ಪಾಠಕ್ರಮಾದಿಹ ।।  ೧೨೦೩ ।।  </div>
				<div class="verse">ಕ್ರಿಯಾನಿವೃತ್ತಿವಿಷಯೇ ಪ್ರಯೋಗೋ ಜಗತೀಕ್ಷ್ಯತೇ ।। <br />ಅಭಿಧಾನಸ್ಯ ಶಾನ್ತಾದೇಃ ಪ್ರತ್ಯಕ್ಷೇಣೇಹ ಸರ್ವತಃ ।।  ೧೨೦೪ ।।  </div>
				<div class="verse">ಬಹಿಷ್ಕರಣಚೇಷ್ಟಾಯಾ ನಿವೃತ್ತೌ ದಾನ್ತ ಉಚ್ಯತೇ ।। <br />ದಾನ್ತೋಽಶ್ವೋ ಗೌರ್ಗಜೋ ವಾಽಪಿ ಪ್ರಯೋಗಸ್ತತ್ರ ವೀಕ್ಷ್ಯತೇ ।।  ೧೨೦೫ ।।  </div>
				<div class="verse">ಅನ್ತಃಕರಣಚೇಷ್ಟಾಯಾ ನಿವೃತ್ತೌ ಶಾನ್ತ ಉಚ್ಯತೇ ।। <br />ಶಾನ್ತೋ ಭಿಕ್ಷುಸ್ತಪಸ್ವೀತಿ ತತ್ಪ್ರಯೋಗಸಮೀಕ್ಷಣಾತ್ ।।  ೧೨೦೬ ।।  </div>
				<div class="verse">ನನ್ವಪ್ರಾಪ್ತೌ ವಿಧಿರ್ಯುಕ್ತಃ ಪ್ರಾಪ್ತಾಸ್ತ್ವೇತೇ ದಮಾದಯಃ ।। <br />ಕುತಸ್ತತ್ಪ್ರಾಪ್ತಿರಿತಿ ಚೇದ್ಯಥಾ ಪ್ರಾಪ್ತಿಸ್ತಥೋಚ್ಯತೇ ।।  ೧೨೦೭ ।।  </div>
				<div class="verse">ಪ್ರತಿಷಿದ್ಧಂ ತಥಾ ಕಾಮ್ಯಂ ಚಾಪಲಂ ನಿತ್ಯಮೇವ ಚ ।। <br />ಇಯದೇವ ಜಗತ್ಯಸ್ಮಿನ್ಪುಂಸಾಂ ಕರ್ಮ ಸಮೀಕ್ಷ್ಯತೇ ।।  ೧೨೦೮ ।।  </div>
				<div class="verse">ನಿಷಿದ್ಧಸ್ಯ ನಿಷಿದ್ಧತ್ವಾತ್ಕಾರ್ಮಕಾಣ್ಡೇಽಪಿ ಕರ್ಮಣಃ ।। <br />ಕುತೋ ವೇದಾನ್ತವಿದ್ಯಾಯಾಂ ತಸ್ಯ ಪ್ರಾಪ್ತಿರ್ಮನಾಗಪಿ ।।  ೧೨೦೯ ।।  </div>
				<div class="verse">ಮುಕ್ತೇರರ್ವಾಕ್ಷು ಕಾಮ್ಯೇಷು ಮುಮುಕ್ಷುತ್ವಾದ್ವಿರಕ್ತತಃ ।। <br />ಕಾಮ್ಯಕರ್ಮಾಪಿ ನೈವೇಹ ಮುಮುಕ್ಷೋಃ ಸಂಭವತ್ಯತಃ ।।  ೧೨೧೦ ।।  </div>
				<div class="verse">ರಜಸ್ತಮೋತಿವರ್ತಿತ್ವಾತ್ಸತ್ತ್ವಸಂಶುದ್ಧಿಹೇತುತಃ ।। <br />ಚಾಪಲಾನ್ಯಪಿ ಕರ್ಮಾಣಿ ನಾತಃ ಸನ್ತ್ಯಸ್ಯ ಕಾನಿಚಿತ್ ।।  ೧೨೧೧ ।।  </div>
				<div class="verse">ನ ಪಾಣಿಪಾದಚಪಲ ಇತ್ಯುಕ್ತೇರ್ವಾ ನಿಷೇಧತಃ ।। <br />ನಾತಃ ಸಂಭಾವ್ಯತೇ ಕರ್ಮ ಮುಮುಕ್ಷೋಶ್ಚಾಪಲಂ ಕ್ವಚಿತ್ ।।  ೧೨೧೨ ।।  </div>
				<div class="verse">ನಿತ್ಯಸ್ಯಾಕರಣಾದ್ಯಃ ಸ್ಯಾದನರ್ಥಃ ಕರಣಾದಪಿ ।। <br />ನಿತ್ಯಸ್ಯಾವಾಪ್ಯತೇಽಸೌ ಚೇದ್ವದ ಕಿಂ ನಿತ್ಯಕರ್ಮಣಾ ।।  ೧೨೧೩ ।।  </div>
				<div class="verse">ಏವಂ ನಿತ್ಯಾನಿ ಕರ್ಮಾಣಿ ಕುರ್ವತಃ ಶುದ್ಧಚೇತಸಃ ।। <br />ತಿತ್ಯಕ್ಷಾ ಜಾಯತೇ ಪುಂಸೋ ನಿತ್ಯೇಷ್ವಪಿ ಚ ಕರ್ಮಸು ।।  ೧೨೧೪ ।।  </div>
				<div class="verse">ಸಂಸಾರಮೋಕ್ಷಣಾಯಾಽಽಶು ನಿತ್ಯಂ ಕರ್ಮ ನ ಚೇದಲಮ್ ।। <br />ಕೋಽರ್ಥಸ್ತೇನೇಹ ಪುಂಸಃ ಸ್ಯಾದಕೃತೇನ ಕೃತೇನ ವಾ ।।  ೧೨೧೫ ।।  </div>
				<div class="verse">ಇತಿ ಸಂಜಾತಪರಮವೈರಾಗ್ಯೋ ನಿತ್ಯಕರ್ಮಣಃ ।। <br />ಸ್ವತಸ್ತ್ಯಾಗಂ ಕರೋತ್ಯೇವ ಪ್ರಾಪ್ತಾಸ್ತೇನ ಶಮಾದಯಃ ।।  ೧೨೧೬ ।।  </div>
				<div class="verse">ಯಮಾನ್ಸೇವೇತ ಸತತಂ ನ ನಿತ್ಯಂ ನಿಯಮಾನ್ಬುಧಃ ।। <br />ಯಮಾನ್ಪತತ್ಯಕುರ್ವಾಣೋ ನಿಯಮಾನ್ಕೇವಲಾನ್ಭಜನ್ ।।  ೧೨೧೭ ।।  </div>
				<div class="verse">ಸತ್ಯಮೇವಂ ಶಮಾದೀನಾಂ ಪ್ರಾಪ್ತತ್ವಾನ್ನೇಷ್ಯತೇೇ ವಿಧಿಃ ।। <br />ಪ್ರಾಪ್ತಾನಾಮೇವ ತೇಷಾಂ ತು ಸಾಧನತ್ವಂ ವಿಧೀಯತೇ ।। <br />ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಜನ್ಮನೇ ಶ್ರುತಿವಾಕ್ಯತಃ ।।  ೧೨೧೮ ।।  </div>
				<div class="verse">ಯಥೋಕ್ತವಿಷಯೇ ತೇಷಾಂ ಸಾಧನತ್ವಂ ನ ಮಾನತಃ ।। <br />ಯತಃ ಪ್ರಾಪ್ತಮತಃ ಶ್ರುತ್ಯಾ ಸಾಧನತ್ವಂ ವಿಧೀಯತೇ ।।  ೧೨೧೯ ।।  </div>
				<div class="verse">ನಿವೃತ್ತಿಮಾತ್ರಂ ಪ್ರಾಪ್ತಂ ವಾ ಭವೇದುಕ್ತೇನ ವರ್ತ್ಮನಾ ।। <br />ಕರ್ತವ್ಯತಾ ನಿವೃತ್ತೇಸ್ತು ನ ಪ್ರಾಪ್ತೇತಿ ವಿಧೀಯತೇ ।।  ೧೨೨೦ ।।  </div>
				<div class="verse">ನನು ದಾನ್ತಶಮೋಕ್ತ್ಯೈವ ಸರ್ವಸ್ಯೈವೇಹ ಕರ್ಮಣಃ ।। <br />ವಾರಿತತ್ವಾದುಪರತಶ್ರುತ್ಯಾಽನ್ಯತ್ಕಿಂ ವಿಧೀಯತೇ ।।  ೧೨೨೧ ।।  </div>
				<div class="verse">ಬಹಿರನ್ತಃಕ್ರಿಯಾತೋಽನ್ಯಾ ನ ಕ್ರಿಯಾ ವಿದ್ಯತೇ ಯತಃ ।। <br />ನೋತ್ಸರ್ಗವಿಧಿನಾ ಯಸ್ಮಾನ್ನಾಪವಾದಸ್ಯ ಬಾಧನಮ್ ।।  ೧೨೨೨ ।।  </div>
				<div class="verse">ಭೂತಾಹಿಂಸಾವಿಧಿರ್ಯಸ್ಮಾನ್ನಾಗ್ನೀಷೋಮೀಯಮಾರಭಿತ್ ।। <br />ಊರ್ಧ್ವಂ ಪ್ರಾಣಾ ಉತ್ಕ್ರಾಮನ್ತಿ ಯೂನಃ ಸ್ಥವಿರ ಆಯತಿ ।।  ೧೨೨೩ ।।  </div>
				<div class="verse">ಪ್ರತ್ಯುತ್ಥಾನಾಭಿವಾದಾಭ್ಯಾಂ ಪುನಸ್ತಾನ್ಪ್ರತಿಪದ್ಯತೇ ।। <br />ಇತ್ಯೌತ್ಸರ್ಗಿಕಮಾಚಾರಂ ಯಥಾ ಬ್ರಹ್ಮಾ ಪ್ರಬಾಧತೇ ।।  ೧೨೨೪ ।।  </div>
				<div class="verse">ಔತ್ಸರ್ಗಿಕತ್ಯಾಗವಿಧಿಂ ನಿತ್ಯಕರ್ಮವಿಧಿರ್ಬಲಾತ್ ।। <br />ತಸ್ಯ ಜೀವನಮಾತ್ರೈಕಹೇತುತ್ವಾದ್ಬಾಧತೇ ಧ್ರುವಮ್ ।।  ೧೨೨೫ ।।  </div>
				<div class="verse">ನಿತ್ಯಕರ್ಮವಿಧೇರ್ಯಸ್ಮಾಚ್ಛಮಾದಿವಿಧಿನಾ ಹತಿಃ ।। <br />ನ ಸಂಪ್ರಾಪ್ತೇತ್ಯತೋ ಯತ್ನಾತ್ಪ್ರಾರಬ್ಧೋಪರತಶ್ರುತಿಃ ।।  ೧೨೨೬ ।।  </div>
				<div class="verse">ಇಹ ಚೋಪರತಶ್ರುತ್ಯಾ ತಿಷ್ಠತ್ಯಾದಿವದುಚ್ಯತೇ ।। <br />ಕರ್ಮಾಕರ್ಮೈವ ಪುಂಸೋಽಸ್ಯ ಹ್ಯನುಷ್ಠೇಯತಯಾಽಽಮೃತೇಃ ।।  ೧೨೨೭ ।।  </div>
				<div class="verse">ಅನುಷ್ಠೇಯತಯಾ ಶ್ರುತ್ಯಾ ನಿವೃತ್ತಿಃ ಸರ್ವಕರ್ಮಣಾಮ್ ।। <br />ಯಸ್ಮಾದ್ವಿಧೀಯತೇ ತಸ್ಮಾತ್ತತ್ತ್ಯಾಗೀ ಪತಿತೋ ಭವೇತ್ ।।  ೧೨೨೮ ।।  </div>
				<div class="verse">ಇತ್ಯತ್ರ ಚೋದಯಿತ್ವೈಕೇ ಪರಿಹಾರಂ ಪ್ರಚಕ್ಷತೇ ।। <br />ನಿತ್ಯಾನಾಂ ಕರ್ಮಣಾಂ ಕಸ್ಮಾತ್ಪರಿತ್ಯಾಗೋ ವಿಧೀಯತೇ ।।  ೧೨೨೯ ।।  </div>
				<div class="verse">ಕಾಮ್ಯಾದಿಕರ್ಮವತ್ತೇಷಾಂ ಮನೋವ್ಯಾಕ್ಷೇಷಹೇತುತಃ ।। <br />ತ್ಯಾಗೋಽತಶ್ಚೋದ್ಯತೇ ಶ್ರುತ್ಯಾ ನಿತ್ಯಾನಾಮಪಿ ಕರ್ಮಣಾಮ್ ।।  ೧೨೩೦ ।।  </div>
				<div class="verse">ಭೂತ್ವಾ ಸಮಾಹಿತ ಇತಿ ಸಮಾಧಾನಂ ವಿಧಾಸ್ಯತೇ ।। <br />ಚೋದ್ಯಸ್ಯಾಸಂಭವಾೋಽಸ್ಯಾತ್ರ ಶ್ರುತ್ಯೈವ ವಿಹಿತತ್ವತಃ ।।  ೧೨೩೧ ।।  </div>
				<div class="verse">ಸಾಧನತ್ವೇನ ಶಾನ್ತ್ಯಾದೇಃ ಸಮ್ಯಗ್ಜ್ಞಾನಸ್ಯ ಜನ್ಮನೇ ।। <br />ನಾತಶ್ಚೋದ್ಯಾವಕಾಶೋಽತ್ರ ಶಮಾದೇರ್ವಿಹಿತತ್ವತಃ ।।  ೧೨೩೨ ।।  </div>
				<div class="verse">ಸಾಧ್ಯಸಾಧನಸಂಬನ್ಧವಿಧಾನೇ ಸತ್ಯಸಂಭವಃ ।।  <br />ಸ್ವರ್ಗಾದಾವಿವ ಯಾಗಾದೇರ್ವಿಧಾನಾದೇವ ಕಾರಣಾತ್ ।।  ೧೨೩೩ ।।  </div>
				<div class="verse">ದೋಷಾನ್ತರಪ್ರಸಙ್ಗಾರ್ಥಂ ಪರಿಹಾರಃ ಕೃತಸ್ತತಃ ।। <br />ಚೋದ್ಯಪೂರ್ವಕ ಏತಸ್ಮಿನ್ನನ್ಯಚೋದ್ಯಸ್ಯ ಸಂಭವಾತ್ ।।  ೧೨೩೪ ।।   </div>
				<div class="verse">ಯದಿ ವ್ಯಾಕ್ಷೇಪಕಾರಿತ್ವಾನ್ನಿತ್ಯಂ ಕರ್ಮ ನಿಷಿಧ್ಯತೇ ।। <br />ಬಹು ಭಿಕ್ಷಾಟನಾದ್ಯಸ್ತಿ ತತ್ಕಸ್ಮಾನ್ನ ನಿಷಿಧ್ಯತೇ ।।  ೧೨೩೫ ।।  </div>
				<div class="verse">ವೇದಾನ್ತಶ್ರವಣಾದ್ಯಸ್ತಿ ಬಹು ವ್ಯಾಕ್ಷೇಪಕಾರಿ ಚ ।।  <br />ತನ್ನಿತ್ಯಕರ್ಮವತ್ಸಸ್ಮಾಚ್ಛ್ರುತ್ಯೇಹ ನ ನಿಷಿಧ್ಯತೇ ।।  ೧೨೩೬ ।।  </div>
				<div class="verse">ನೈಷ ದೋಷಃ ಪ್ರಧಾನಾರ್ಥಸಮಾಪ್ತೇರೇವ ಕಾರಣಾತ್ ।। <br />ಭಿಕ್ಷಾಟನಾದ್ಯನುಷ್ಠಾನಂ ತಾದರ್ಥ್ಯಾನ್ನ ನಿಷಿಧ್ಯತೇ ।।  ೧೨೩೭ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಸಮಾಪ್ತ್ಯಾಽಪೇಕ್ಷಿತತ್ವತಃ ।।  <br />ವೇದಾನ್ತಶ್ರವಣಾದೀನಾಂ ನ ತ್ಯಾಗೋಽತೋಽತ್ರ ಭಣ್ಯತೇ ।।  ೧೨೩೮ ।।  </div>
				<div class="verse">ಸಮಾಪ್ತಿಂ ನ ಸಮಾಯಾತಿ ಪ್ರಧಾನಂ ಯದಸಂಭವೇ ।। <br />ನಿಷಿದ್ಧಮಪಿ ತತ್ಕಾರ್ಯಂ ತತ್ಸಮಾಪ್ತಿಪ್ರಯುಕ್ತಿತಃ ।।  ೧೨೩೯ ।।  </div>
				<div class="verse">ಪ್ರಧಾನಚೋದನೈವಾಸ್ಯ ಚೋದನಾತೋಽವಗಮ್ಯತೇ ।। <br />ಭಿಕ್ಷಾಟನಾದಿನಾ ನರ್ತೇ ಪ್ರಧಾನಂ ಹಿ ಸಮಾಪ್ಯತೇ ।।  ೧೨೪೦ ।।  </div>
				<div class="verse">ಶೇಷಭಕ್ಷಂ ನ ಕುರ್ವನ್ತಿ ಪ್ರಧಾನಾರ್ಥಾನುರೋಧತಃ ।। <br />ಸಾಕ್ಷಾದ್ವಿಹಿತಮಪ್ಯೇವಂ ತಾದರ್ಥ್ಯಾತ್ಕರ್ಮ ನೋ ಮತಮ್ ।।  ೧೨೪೧ ।।  </div>
				<div class="verse">ಯಾಃ ಕಾಶ್ಚಿಜ್ಜೀವತಾ ಶತ್ಯಾಸ್ತ್ಯಕ್ತುಂ ತಿತ್ಯಕ್ಷತಾ ಕ್ರಿಯಾಃ ।। <br />ತಾಃ ಸರ್ವಾಃ ಸಂಪರಿತ್ಯಜ್ಯ ನಿಮೇಷಾಜೌ ವ್ಯವಸ್ಥಿತಃ ।।  ೧೨೪೨ ।।  </div>
				<div class="verse">ಉಕ್ತವಿಧ್ಯರ್ಥವಿಷಯಾದ್ಯಾಃ ಕ್ರಿಯಾ ವಿಷಯಾನ್ತರೇ ।। <br />ನಿಷಿಧ್ಯನ್ತೇಽತ್ರ ತಾಃ ಸರ್ವಾ ವ್ಯಾಧಾತಾಯೈವ ತಾ ಯತಃ ।।  ೧೨೪೩ ।।  </div>
				<div class="verse">ದ್ವಂದ್ವಪ್ರವಾಹಸಂಪಾತಸಹಿಷ್ಣುರಭಿಧೀಯತೇ ।। <br />ತಿತಿಕ್ಷುವಚನೇನಾತ್ರ ದುರುಕ್ತಾದೇಸ್ತಥೈವ ಚ ।।  ೧೨೪೪ ।।  </div>
				<div class="verse">ಸ್ವಾತನ್ತ್ರ್ಯಂ ಯೇಷು ಕರ್ತುಃ ಸ್ಯಾತ್ಕರಣಾಕರಣಂ ಪ್ರತಿ ।। <br />ತಾನ್ಯೇವ ತು ನಿಷಿದ್ಧಾನಿ ಕರ್ಮಾಣೀಹ ಶಮಾದಿಭಿಃ ।।  ೧೨೪೫ ।।  </div>
				<div class="verse">ಅಸ್ವಾತನ್ತ್ರ್ಯಂ ತು ಯೇಷು ಸ್ಯಾತ್ಕರ್ತುಃ ಕರ್ಮಸು ಸರ್ವದಾ ।। <br />ಸಮಾಹಿತೋಕ್ತ್ಯಾಽಥೇದಾನೀಂ ತನ್ನಿರೋಧೋ ವಿಧೀಯತೇ ।।  ೧೨೪೬ ।। </div>
				<div class="verse">ಪಿಣ್ಡೀಕೃತ್ಯೇನ್ದ್ರಿಯಗ್ರಾಮಂ ಬುದ್ಧಾವಾರೋಪ್ಯ ನಿಶ್ಚಲಮ್ ।। <br />ವಿಷಯಾಂಸ್ತತ್ಸ್ಮೃತೀಂಸ್ತ್ಯಕ್ತ್ವಾ ತಿಷ್ಠೇಚ್ಚಿದನುರೋಧತಃ ।।  ೧೨೪೭ ।।  </div>
				<div class="verse">ಏಷೋಽಭ್ಯುಪಾಯಃ ಸರ್ವತ್ರ ವೇದಾನ್ತೇಷು ವಿಧೀಯತೇ ।। <br />ತತ್ತ್ವಮಸ್ಯಾದಿವಾಕ್ಯಾರ್ಥಜ್ಞಾನೋತ್ಪತ್ತ್ಯರ್ಥಮಾದರಾತ್ ।।  ೧೨೪೮ ।।  </div>
				<div class="verse">ನಾವಿರತೋ ದುಶ್ಚರಿತಾನ್ನಾಶಾನ್ತೋ ನಾಸಮಾಹಿತಃ ।। <br />ನಾಶಾನ್ತಮಾನಸೋ ವಾಽಪಿ ಪ್ರಜ್ಞಾನೇನೈನಮಾಪ್ನುಯಾತ್ ।।  ೧೨೪೯ ।।  </div>
				<div class="verse">ಮುಕ್ತೇರ್ಹಿ ಬಿಭ್ಯಾತೋ ದೇವಾ ಮೋಹೇನಾಪಿದಧುರ್ನರಾನ್ ।। <br />ತತಸ್ತೇ ಕರ್ಮಸೂದ್ಯುಕ್ತಾಃ ಪ್ರಾವರ್ತನ್ತ ದಿವಾನಿಶಮ್ ।।  ೧೨೫೦ ।।  </div>
				<div class="verse">ಯತಃ ಕರ್ಮ ತಮೋಹೇತುಸ್ತಸ್ಮಾದೇವ ಮುಮುಕ್ಷುಭಿಃ ।। <br />ಜ್ಞಾನೇನ ಭಿತ್ತ್ವಾ ಸಂಮೋಹಂ ಸರ್ವಾನರ್ಥೈಕಸಂಶ್ರಮ್ ।।  ೧೨೫೧ ।।  </div>
				<div class="verse">ಸಂನ್ಯಸ್ಯ ಸರ್ವಕರ್ಮಾಣಿ ಪ್ರತ್ಯಕ್ಪ್ರವಣಧೀರ್ನರಃ ।। <br />ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಮಾತ್ರಮೇವ ಸಮಾಶ್ರಯೇತ್ ।।  ೧೨೫೨ ।।  </div>
				<div class="verse">ತತ ಏವೈಕಲಾದ್ಯಸ್ಮಾತ್ಸಂಸಾರಾದ್ವಿಪ್ರಮುಚ್ಯತೇ ।। <br />ಇತ್ಯೇತದಾಹ ವಿಸ್ಪಷ್ಟಂ ಭಾಲ್ಲವಿಬ್ರಾಹ್ಮಣಂ ವಚಃ ।।  ೧೨೫೩ ।।  </div>
				<div class="verse">ಯದಾ ಪಞ್ಚಾವತಿಷ್ಠನ್ತೇ ಜ್ಞಾನಾನಿ ಮನಸಾ ಸಹ ।। <br />ಬುದ್ಧಿಶ್ಚ ನ ವಿಚೇಷ್ಟೇನ ತಾಮಾಹುಃ ಪರಮಾಂ ಗತಿಮ್ ।।  ೧೨೫೪ ।।  </div>
				<div class="verse">ತಾಂ ಯೋಗಮಿತಿ ಮನ್ಯನ್ತೇ ಸ್ಥಿರಾಮಿನ್ದ್ರಿಯಧಾರಣಾಮ್ ।। <br />ಅಪ್ರಮತ್ತಸ್ತದಾ ಭವತಿ ಯೋಗೋ ಹಿ ಪ್ರಭವಾಪ್ಯಯೌ ।।  ೧೨೫೫ ।।  </div>
				<div class="verse">ಯಚ್ಛೇದ್ವಾಙ್ಭನಸೀ ಪ್ರಾಜ್ಞಾಸ್ತದ್ಯಚ್ಛೇಜ್ಜ್ಞಾನ ಆತ್ಮನಿ ।। <br />ಜ್ಞಾನಮಾತ್ಮನಿ ಮಹತಿ ತದ್ಯಚ್ಛೇಚ್ಛಾನ್ತ ಆತ್ಮನಿ ।।  ೧೨೫೬ ।।  </div>
				<div class="verse">ಉತ್ತಿಷ್ಠತ ಜಾಗ್ರತ ಪ್ರಾಪ್ಯ ವರಾಗ್ನಿಬೋಧತ ।। <br />ಸತ್ಯೇನ ಲಭ್ಯಸ್ತಪಸಾ ಹ್ಯೇಷ ಆತ್ಮಾ ಸಮ್ಯಗ್ಜ್ಞಾನೇನ ಬ್ರಹ್ಮಚರ್ಯೇಣ ನಿತ್ಯಮ್ ।। <br />ಅನ್ತಃಶರೀರೇ ಜ್ಯೋತಿರ್ಮಯೋ ಹಿ ಶುಭ್ರೋ ಯಂ ಪಶ್ಯನ್ತಿ ಯತಯಃ ಕ್ಷೀಣದೋಷಾಃ ।।  ೧೨೫೭ ।।  </div>
				<div class="verse">ನ ಚಕ್ಷುಷಾ ಗೃಹ್ಯತೇ ನಾಪಿ ವಾಚಾ ನಾನ್ಯೈರ್ದೇವೈಸ್ತಪಸಾ ಕರ್ಮಣಾ ವಾ ।। <br />ಜ್ಞಾನಪ್ರಸಾದೇನ ವಿಶುದ್ಧಸತ್ತ್ವಸ್ತತಸ್ತು ತಂ ಪಶ್ಯತೇ ನಿಷ್ಕಲಂ ಧ್ಯಾಯಮಾನಃ ।।  ೧೨೫೮ ।।  </div>
				<div class="verse">ಪ್ರತಿಶಾಖಂ ತಥಾಽನ್ಯಾನಿ ಜ್ಞಾನೋಪಾಯಪ್ರಸಿದ್ಧಯೇ ।। <br />ತನ್ಮೂಲಾನಿ ತಥಾಽನ್ಯಾನಿ ಸ್ಮೃತಿವಾಕ್ಯಾನಿ ಕೋಟಿಶಃ ।।  ೧೨೫೯ ।।  </div>
				<div class="verse">ಸನ್ತ್ಯೇವಾಽಽತ್ಮಪರಿಜ್ಞಾನಸಾಧನಾನಾಂ ಪ್ರಸಿದ್ಧಯೇ ।। <br />ಅನಗ್ನಿರನಿಕೇತಃ ಸ್ಯಾದಶರ್ಮಾಽಶರಣೋ ಮುನಿಃ ।।  ೧೨೬೦ ।।  </div>
				<div class="verse">ತ್ಯಜ ಧರ್ಮಮಧರ್ಮಂ ಚ ಉಭೇ ಸತ್ಯಾನೃತೇ ತ್ಯಜ ।। <br />ಉಭೇ ಸತ್ಯಾನೃತೇ ತ್ಯಕ್ತ್ವಾ ಯೇನ ತ್ಯಜಸಿ ತಂ ತ್ಯಜ ।।  ೧೨೬೧ ।।  </div>
				<div class="verse">ಯತೋ ಯತೋ ನಿವರ್ತತೇ ತತಸ್ತತೋ ವಿಮುಚ್ಯತೇ ।। <br />ನಿವರ್ತನಾದ್ಧಿ ಸರ್ವತೋ ನ ವೇತ್ತಿ ದುಃಖಮಣ್ವಪಿ ।।  ೧೨೬೨ ।।  </div>
				<div class="verse">ಕೋಽಹಂ ಕಸ್ಯ ಕುತೋ ವೇತಿ ಕಃ ಕಥಂ ವಾ ಭವೇದಿತಿ ।।  <br />ಪ್ರಯೋಜನಮತಿರ್ನಿತ್ಯಮೇವಂ ಮೋಕ್ಷಾಶ್ರಮೀ ಭವೇತ್ ।।  ೧೨೬೩ ।।  </div>
				<div class="verse">ನೈತಾದೃಶಂ ಬ್ರಾಹ್ಮಣಸ್ಯಾಸ್ತಿ ವಿತ್ತಂ ಯಥೈಕತಾ ಸಮತಾ ಸತ್ಯತಾ ಚ ।। <br />ಶೀಲಂ ಸ್ಥಿತಿರ್ದಣ್ಡನಿಧಾನಮಾರ್ಜವಂ ತತಸ್ತತಶ್ಚೋಪರಮಃ ಕ್ರಿಯಾಭ್ಯಃ ।।  ೧೨೬೪ ।।  </div>
				<div class="verse">ನಿವರ್ತಯಿತ್ವಾ ರಸನಂ ರಸೇಭ್ಯೋ ಘ್ರಾಣಂ ಚ ಗನ್ಧಾಚ್ಛ್ರವಣಂ ಚ ಶಬ್ದಾತ್ ।। <br />ಸ್ಪರ್ಶಾತ್ತನುಂ ರೂಪಗುಣಾಚ್ಚ ಚಕ್ಷುಸ್ತತಃ ಪರಂ ಪಶ್ಯತಿ ಸ್ವಂ ಸ್ವಭಾವಮ್ ।।  ೧೨೬೫ ।।  </div>
				<div class="verse">ಏವಂ ಮನುವಸಿಷ್ಠಾದಿಧರ್ಮೇಷ್ವಪಿ ಸಹಸ್ರಶಃ ।। <br />ಸ್ಪಷ್ಟಾನಿ ಸನ್ತಿ ವಾಕ್ಯಾನಿ ಯಥೋಕ್ತಾರ್ಥಪ್ರಸಿದ್ಧಯೇ ।।  ೧೨೬೬ ।। </div>
				<div class="verse">ಸಾಧ್ಯಸ್ಯ ಕರ್ಮಣಸ್ತ್ಯಾಗಾತ್ಸಾಮರ್ಥ್ಯಾದೇವ ಸಿದ್ಧತಃ ।। <br />ತತ್ಸಾಧನಸ್ ಸಂತ್ಯಾಗೇ ಶ್ರದ್ಧಾವಿತ್ತಗಿರಾಽತ್ರ ಕಿಮ್ ।।  ೧೨೬೭ ।। </div>
				<div class="verse">ಮೈವಂ ದೃಷ್ಟಾರ್ಥವಿಷಯೇ ಯತ್ಕರ್ಮಾಸ್ಯಾವಶೇಷಿತಮ್ ।। <br />ತತ್ಸಾಧನೇಷ್ವಮಮತಾವಿಧಾನಾರ್ಥಂ ವಚೋ ಯತಃ ।।  ೧೨೬೮ ।।  </div>
				<div class="verse">ಶ್ರದ್ಧೈವ ವಿತ್ತಮಸ್ಯೇತಿ ನಾನ್ಯದಸ್ಯ ಯತಸ್ತತಃ ।। <br />ಶ್ರದ್ಧಾವಿತ್ತೋಽಯಮಿತ್ಯುಕ್ತಃ ಸಂನ್ಯಾಸೀ ಸರ್ವಕರ್ಮಣಾಮ್ ।।  ೧೨೬೯ ।।  </div>
				<div class="verse">ಭೂತ್ವೇತ್ಯಸ್ಯಾಭಿಸಂಬನ್ಧಃ ಸರ್ವೈಃ ಶಾನ್ತಾದಿಭಿಃ ಪದೈಃ ।। <br />ವಿಧಿನಾಽಸ್ಯಾಪಿ ಚಾಽಽಕ್ಷೇಪಾದ್ವಿಧಿತನ್ತ್ರತ್ವಮಿಷ್ಯತೇ ।।  ೧೨೭೦ ।।  </div>
				<div class="verse">ಪಾಣ್ಡಿತ್ಯಾದಿ ಪುರೋಕ್ತಂ ಯತ್ತಸ್ಯೇಯಮುಪಸಂಹೃತಿಃ ।। <br />ಪ್ರಾಕ್ತದಾತ್ಮಾನಮೇಾವಾವೇದಿತಿ ಯಚ್ಚ ಸಮೀರಿತಮ್ ।। <br />ಸೇತಿಕರ್ತವ್ಯತಾಕೋಽಥ ವಿಧಿಸ್ತಸ್ಯಾಯಮುಚ್ಯತೇ ।।  ೧೨೭೧ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ಯಥೋಕ್ತೈಃ ಸಾಧನೈರ್ಯುತಃ ।।  ೧೨೭೨ ।।  <br />ಆತ್ಮನ್ಯೇವ ತಮಾತ್ಮಾನಂ ನಿಷ್ಕೃಷ್ಯಾನಾತ್ಮರಾಶಿತಃ ।।  <br />ಪಶ್ಯೇದಿತ್ಯಭಿಸಂಬನ್ಧಃ ಪಶ್ಯತೀತ್ಯಥವಾ ಭವೇತ್ ।।  ೧೨೭೩ ।।  </div>
				<div class="verse">ವಿಧ್ಯರ್ಥಸ್ಯ ಪುರಾ ಪ್ರಾಪ್ತೇಃ ಕಾಣ್ವಾನಾಮನುವಾದತಃ ।। <br />ದ್ರಷ್ಟವ್ಯಾದ್ಯುಕ್ತಿತಸ್ತಸ್ಮಾತ್ಪಶ್ಯತೀತ್ಯಭಿಧೀಯತೇ ।।  ೧೨೭೪ ।।  </div>
				<div class="verse">ಆತ್ಮಾಽನಾತ್ಮಪ್ರಧಾನತ್ವಾದ್ಬ್ರಹ್ಮರೂಪೇಣ ನೇಕ್ಷ್ಯತೇ ।।  ೧೨೭೫ ।।  <br />ವಿಶೇಷಣತ್ವಂ ಸ್ವಾರ್ಥೋಽಪಿ ಸತ್ಕಾರ್ಯೇ ಕಾರಣೇ ಗತಃ ।। <br />ಸ್ವಾತ್ಮಾವಿದ್ಯಾಸಮುತ್ಥೇಽಸ್ಮಿನ್ನಾತ್ಮಾವಿದ್ಯಾಸಮಾಶ್ರಯಾತ್ ।।  ೧೨೭೬ ।।  </div>
				<div class="verse">ದೇಹೇನ್ದ್ರಿಯಮನೋಧೀಭ್ಯೋ ಹ್ಯನ್ವಯವ್ಯತಿರೇಕತಃ ।। <br />ಮುಞ್ಜೇಷೀಕಾವದುತ್ಕೃಷ್ಯ ಪಶ್ಯೇದಾತ್ಮಾನಮಾತ್ಮನಿ ।।  ೧೨೭೭ ।।  </div>
				<div class="verse">ಆತ್ಮನ್ಯೇವ ಯದಾಽಽತ್ಮಾನಂ ವಿಭಜ್ಯಾನಾತ್ಮನೋಽಖಿಲಾತ್ ।। <br />ಪ್ರಪಶ್ಯತಿ ತದಾಽನಾತ್ಮಾ ನ ಪೃಥಗ್ವ್ಯವಶಿಷ್ಯತೇ ।।  ೧೨೭೮ ।।  </div>
				<div class="verse">ಸ ಏಷ ನೇತಿ ನೇತ್ಯಾತ್ಮೇತ್ಯಥೈತಸ್ಮಾತ್ಪುರೋದಿತಾತ್ ।। <br />ವಾಕ್ಯಾತ್ಸರ್ವಮಸಂಸರ್ಗಮಾತ್ಮಾನಂ ಪರಿಪಶ್ಯತಿ ।।  ೧೨೭೯ ।। </div>
				<div class="verse">ಅವಿದ್ಯಾತಜ್ಜಕಾರ್ಯಾಣಾಂ ಪ್ರತ್ಯಗ್ದರ್ಶನಬಾಧತಃ ।। <br />ಅವ್ಯಾವೃತ್ತಾನನುಗತಂ ಬ್ರಹ್ಮಾತ್ಮನಂ ಪ್ರಪಶ್ಯತಿ ।।  ೧೨೮೦ ।।  </div>
				<div class="verse">ನಾನುತ್ಪನ್ನಮತೋ ಜ್ಞಾನಂ ನಾಪ್ಯಜ್ಞಾನಮಬಾಧಿತಮ್ ।।  <br />ಕೃತ್ಸ್ನಜ್ಞೇಯಸಮಾಪ್ತತ್ವಾನ್ನ ಕಿಂಚಿದವಶಿಷ್ಯತೇ ।।  ೧೨೮೧ ।।  </div>
				<div class="verse">ಇಯಂ ಸಾ ಬ್ರಹ್ಮವಿದ್ಯೋಕ್ತಾ ಮಧುಕಾಣ್ಡೇ ಪುರೋದಿತಾ ।।  <br />ಯಾ ತಸ್ಯಾ ಜನ್ಮನಃ ಕಾಲೇ ಫಲಂ ಶ್ರುತ್ಯಾಽಧುನೋಚ್ಯತೇ ।। ೧೨೮೨ ।।  </div>
				<div class="verse">ಅಕರ್ತೃತ್ವಾತ್ಮವಿಜ್ಞಾನಾದ್ಧ್ವಸ್ತಾತ್ಮಾಜ್ಞಾನಹೇತುತಃ ।। <br />ನೈನಂ ಬ್ರಹ್ಮವಿದಂ ಪಾಪ್ಮಾ ತರತ್ಯಜ್ಞಂ ಯಥಾ ತಥಾ ।।  ೧೨೮೩ ।।  </div>
				<div class="verse">ಪಾಪ್ಮಶಬ್ದೇನ ಧರ್ಮೋಽಪಿ ದೇಹೋಪಾದಾನಹೇತುತಃ ।। <br />ಮುಮುಕ್ಷೋಸ್ತದನಿಷ್ಟತ್ವಾದಿಹ ನಿಃಶೇಷ ಉಚ್ಯತೇ ।।  ೧೨೮೪ ।।  </div>
				<div class="verse">ದುಃಖಾಭಾವಃ ಸದೇಹಸ್ಯ ನೈವಾಸ್ತೀತಿ ಶ್ರುತೇರ್ಮತಮ್ ।। <br />ತಸ್ಮಾದ್ದೇಹೋಽಪ್ಯನರ್ಥಃ ಸ್ಯಾದ್ದೇಹೋ ನಾಶಾಚ್ಚ ಸರ್ವದಾ ।।  ೧೨೮೫ ।।  </div>
				<div class="verse">ನ ತಪತ್ಯಥ ತಂ ಕಸ್ಮಾತ್ತಾಪಕೋಽಪ್ಯಾತ್ಮವೇದಿನಮ್ ।।  <br />ಪಾಪ್ಮೇತಿ ಹೇತುರಧುನಾ ತತ್ರ ಶ್ರುತ್ಯಾಽಭಿಧೀಯತೇ ।।  ೧೨೮೬ ।।  </div>
				<div class="verse">ಅಕರ್ತೃತ್ವಾತ್ಮಯಾಥಾತ್ಮ್ಯಸಮ್ಯಗ್ಜ್ಞಾನಾಗ್ನಿನಾ ಯತಃ ।। <br />ಸರ್ವಂ ಪಾಪಂ ತಪತ್ಯೇಷ ಭಸ್ಮಸಾತ್ಕುರುತೇಽಗ್ನಿವತ್ ।।  ೧೨೮೭ ।।  </div>
				<div class="verse">ಸ್ವಯಮೇವೇಶ್ವರಃ ಪ್ರಾಹ ಪ್ರಪನ್ನಾಯ ಕಿರೀಟಿನೇ ।। <br />ಪುರಾಣಃ ಶಾಶ್ವತೋಽಚಿನ್ತ್ಯಃ ಸರ್ವಭೂತಾನುಕಮ್ಪಯಾ ।।  ೧೨೮೮ ।।  </div>
				<div class="verse">ಯಥೈಧಾಂಸಿ ಸಮಿದ್ಧೋಽಗ್ನಿರ್ಭಸ್ಮಸಾತ್ಕುರುತೇಽರ್ಜುನ ।। <br />ಜ್ಞಾನಾಗ್ನಿಃ ಸರ್ವಕರ್ಮಾಣಿ ಭಸ್ಮಸಾತ್ಕುರುತೇ ತಥಾ ।।  ೧೨೮೯ ।।  </div>
				<div class="verse">ಸಂಬನ್ಧೇ ಸತಿ ಪಾಪ್ಮಾಽಯಂ ಸ್ವಫಲೇನಾನುತಾಪಯೇತ್ ।। <br />ಅಕರ್ತೃತ್ವಾನ್ನ ಸಂಬನ್ಧೋ ವಿದುಷೋಽಸ್ತೀಹ ಪಾಪ್ಮಭಿಃ ।।  ೧೨೯೦ ।।  </div>
				<div class="verse">ತದೇತದುಚ್ಯತೇ ಶ್ರುತ್ಯಾ ನೈನಂ ಪಾಪ್ಮೇತಿ ಯತ್ನತಃ ।।  <br />ನೈನಂ ಬ್ರಹ್ಮವಿದಂ ಪಾಪ್ಮಾ ತರತಿ ವ್ಯಾಪ್ನುತೇ ಸ್ವತಃ ।।  ೧೨೯೧ ।।  </div>
				<div class="verse">ತದಕರ್ತೃತ್ವತೋ ಹೇತೋರ್ಬ್ರಹ್ಮವಿತ್ತು ಸಕಾರಣಮ್ ।।  <br />ಸರ್ವಂ ತರತಿ ಪಾಪ್ಮಾನಂ ಸರ್ಪಾದೀನ್ತ್ರಶನಾ ಯಥಾ ।।  ೧೨೯೨ ।।  </div>
				<div class="verse">ಆತ್ಮಯಾಥಾತ್ಮ್ಯವಿತ್ಸೋಽಯಂ ವಿಪಾಪೋ ವಿರಜಃ ಸ್ವತಃ ।। <br />ನಿಷ್ಕರ್ಮಾ ಸ್ಯಾದ್ವಿಪಾಪೋಽಯಂ ವಿರಜಸ್ಕೋಽಪ್ಯಕಾಮತಃ ।।  ೧೨೯೩ ।।  </div>
				<div class="verse">ಸರ್ವಸಂಶಯಹೇತ್ಯೇಶ್ಚ ಪ್ರತ್ಯಙ್ಮೋಹಸ್ಯ ನಾಶತಃ ।। <br />ಸ್ಯಾದೇಷೋಽವಿಚಿಕಿತ್ಸೋಽತಃ ಸರ್ವಸಂಶಯವರ್ಜಿತಃ ।।  ೧೨೯೪ ।।  </div>
				<div class="verse">ಏವಮಾತ್ಮಾಪರಿಜ್ಞಾನಾದ್ಧ್ವಸ್ತಾವಿದ್ಯೋ ಭವೇದ್ಯದಾ ।। <br />ಅನಾಪನ್ನಾದಿಮಧ್ಯಾನ್ತಂ ಬ್ರಾಹ್ಮಣ್ಯಂ ಲಭತೇ ತದಾ ।।  ೧೨೯೫ ।।  </div>
				<div class="verse">ಇಮಾಮವಸ್ಥಾಮಾಪನ್ನೋ ಮುಖ್ಯೋ ಬ್ರಾಹ್ಮಣ ಉಚ್ಯತೇ ।। <br />ಭಾವಿವೃತ್ತ್ಯಾ ಸ ಗೌಣಸ್ತು ಪ್ರಾಗತೋ ಬ್ರಾಹ್ಮಣೋ ಭವೇತ್ ।।  ೧೨೯೬ ।।  </div>
				<div class="verse">ಜಾತೌ ಬ್ರಾಹ್ಮಣಶಬ್ದೋಽಯಂ ಮಾ ಪ್ರಾಪದಿತಿ ತಂ ಶ್ರುತಿಃ ।। <br />ವ್ಯಾಚಷ್ಟೇಽತಃ ಪ್ರಯತ್ನೇನ ಬ್ರಹ್ಮಲೋಕಗಿರಾ ಸ್ವಯಮ್ ।।  ೧೨೯೭ ।।  </div>
				<div class="verse">ಅವ್ಯಾವೃತ್ತಾನನುಗತಂ ಬ್ರಹ್ಮೇತ್ಯತ್ರಾಭಿಧೀಯತೇ ।। <br />ಲೋಕೋಽಪಿ ದೃಷ್ಟಿಮಾತ್ರತ್ವಾತ್ಪ್ರತ್ಯಙ್ಭಾತ್ರಂ ನಿರುಚ್ಯತೇ ।।  ೧೨೯೮ ।।  </div>
				<div class="verse">ಅನ್ಯೋನ್ಯಾರ್ಥಸಮಾಪ್ತಿತ್ವಾತ್ಕರ್ಮಧಾರಯ ಏವ ತು ।। <br />ಸಮಾಸೋಽತ್ರ ಪರಿಗ್ರಾಹ್ಯೋ ನಿಷಾದಸ್ಥಪತಿರ್ಯಥಾ ।।  ೧೨೯೯ ।।  </div>
				<div class="verse">ಶ್ರುತಮೇಕವಿಭಕ್ತಿತ್ವಂ ವಿಭಕ್ತ್ಯನ್ತರಕಲ್ಪನಾತ್ ।। <br />ಲಘೀಯೋಽತೀವ ಯತ್ತಸ್ಮಾತ್ಕರ್ಮಧಾರಯ ಏವ ಸಃ ।।  ೧೩೦೦ ।।  </div>
				<div class="verse">ಬ್ರಹ್ಮಲೋಕಮಿಮಂ ಸಾಕ್ಷಾದ್ಧೇ ಸಮ್ರಾಡ್ ಬ್ರಹ್ಮವಿದ್ಯಯಾ ।। <br />ಪ್ರಾಪಿತೋಽಸ್ಯಭವಂ ಪೂರ್ವಂ ಯತ್ಪ್ರತಿಜ್ಞಾತವಾನಹಮ್ ।।  ೧೩೦೧ ।।  </div>
				<div class="verse">ಇತ್ಯೇವಂ ಯಾಜ್ಞವಲ್ಕ್ಯಸ್ತಂ ನೃಪಮುಕ್ತೇನ ವರ್ತ್ಮನಾ ।। <br />ಸಾಕ್ಷಾದನುಶಶಾಸೈನಮಿತ್ಯುಕ್ತಿಃ ಸ್ಯಾಚ್ಛ್ರುತೇರಿಯಮ್ ।।  ೧೩೦೨ ।।  </div>
				<div class="verse">ಅನುಶಿಷ್ಟೋಽಥ ನೃಪತಿರ್ವಿದ್ಯಾನಿಷ್ಕ್ರಯಹೇತುತಃ ।। <br />ಸೋಽಹಮಿತ್ಯಾದಿಕಂ ವಾಕ್ಯಂ ಗುರುಮಾಹ ತ್ವರಾನ್ವಿತಃ ।।  ೧೩೦೩ ।।  </div>
				<div class="verse">ಬ್ರಹ್ಮವಿದ್ಯಾ ಸಮಾಪ್ತೇಯಂ ಸಸಂನ್ಯಾಸಾಽದ್ವಯಾತ್ಮಿಕಾ ।। <br />ಸೇತಿಕರ್ತವ್ಯತಾಕೇಯಂ ಸಾಙ್ಗಾ ನಿಃಶ್ರೇಯಸೇ ನೃಣಾಮ್ ।।  ೧೩೦೪ ।।  </div>
				<div class="verse">ನಿಃಶೇಷಪುರುಷಾರ್ಥೋಽಯಂ ಸಮಾಪ್ತೋ ಬ್ರಹ್ಮಬೋಧತಃ ।। <br />ಸರ್ವಾನರ್ಥನಿರಾಸಾರ್ಥಮೇತಾವಾನೇವ ಚಾಽಽದೃತೈಃ ।।  ೧೩೦೫ ।।  </div>
				<div class="verse">ಕರ್ತವ್ಯೋ ಯತ್ನಮಾಸ್ಥಾಯ ಕೃತೇ ಯಸ್ಮಿನ್ಕೃತಾರ್ಥತಾ ।। <br />ನಾನ್ಯತಃ ಕೃತಕೃತ್ಯಃ ಸ್ಯಾದುಕ್ತಜ್ಞಾನಾತಿರೇಕತಃ ।।  ೧೩೦೬ ।।  </div>
				<div class="verse">ವ್ಯಾಖ್ಯಾತೋ ಯೋಽಯಮತ್ರಾಽಽತ್ಮಾ ಸ ವಿಜ್ಞಾನಾನುರೋಧತಃ ।। <br />ಫಲಾಯ ಸ್ಯಾದವಿಜ್ಞಾತ ಇತ್ಯೇತದಧುನೋಚ್ಯತೇ ।।  ೧೩೦೭ ।।  </div>
				<div class="verse">ಪಞ್ಚಮಾನ್ತ ಉಪನ್ಯಸ್ತಂ ರಾತೇರ್ದಾತುಃ ಪರಾಯಣಮ್ ।। <br />ತದ್ವಿದಸ್ತಿಷ್ಠಮಾನಸ್ಯೇತ್ಯಸ್ಯ ಚೇಹೋಪಸಂಹೃತಿಃ ।।  ೧೩೦೮ ।।  </div>
				<div class="verse">ಆತ್ಮಾನ್ತೇನಾಸ್ಯ ವಾಕ್ಯೇನ ಸ್ವತಸ್ತತ್ತ್ವಮಿಹೋಚ್ಯತೇ ।। <br />ಅನ್ನಾದವಸುದಾನಾಭ್ಯಾಮವಿದ್ಯೋತ್ಥಂ ತು ಭಣ್ಯತೇ ।।  ೧೩೦೯ ।।  </div>
				<div class="verse">ನಿಃಶೇಷಾನ್ನಾದನಾದಾತ್ಮಾ ಪ್ರಾಣಾನ್ತೋಽನ್ನಾದ ಉಚ್ಯತೇ ।। <br />ಆತ್ಮಾಽಯಂ ಕಾರಣಂ ಯಸ್ಮಾತ್ಕಾರ್ಯಮಿತ್ಯಖಿಲಂ ತತಃ ।।  ೧೩೧೦ ।।  </div>
				<div class="verse">ಕಾರಣೇಽನುಪಯುಕ್ತಂ ಯತ್ಕಾರ್ಯಂ ತನ್ನೇಹ ವಿದ್ಯತೇ ।। <br />ಕಾರ್ಯೇಽಪ್ಯನುಪಯುಕ್ತಂ ಯನ್ನ ತತ್ಕಾರಣಮುಚ್ಯತೇ ।।  ೧೩೧೧ ।।  </div>
				<div class="verse">ಅನ್ಯೋನ್ಯಾರ್ಥವ್ಯಪೇಕ್ಷಿತ್ವಾತ್ಕಾರ್ಯಕಾರಣವಸ್ತುನೋಃ ।। <br />ನಾನ್ಯೋನ್ಯಾರ್ಥಾತಿರೇಕೇಣ ಸಿಧ್ಯೇತೇ ಕಾರ್ಯಕಾರಣೇ ।।  ೧೩೧೨ ।।  </div>
				<div class="verse">ವಸೂಪಕರಣಂ ಪ್ರೋಕ್ತಂ ತದ್ದದಾತೀಶ್ವರತ್ವತಃ ।। <br />ಯತಸ್ತತೋಽಜ ಆತ್ಮಾಽಯಂ ವಸುದಾನ ಇಹೋಚ್ಯತೇ ।।  ೧೩೧೩ ।।  </div>
				<div class="verse">ಅನ್ನಾದವಸುದಾನಾಭ್ಯಾಂ ಗುಣಾಭ್ಯಾಂ ಯಃ ಸಮೀಕ್ಷತೇ ।।  <br />ಈಶ್ವರಂ ಸ ಯಥಾದೃಷ್ಟಿ ಫಲಮಾಪ್ನೋತಿ ಮಾನವಃ ।।  ೧೩೧೪ ।।  </div>
				<div class="verse">ಇತ್ಯೇವಮಯಥಾವಸ್ತುದರ್ಶಿನಃ ಫಲಮೀರಿತಮ್ ।। <br />ಯಥಾವಸ್ತುದೃಶೋಽಪ್ಯೇವಂ ಯಥಾ ರಜ್ಜ್ವಾಿದಿದರ್ಶಿನಃ ।।  ೧೩೧೫ ।।  </div>
				<div class="verse">ಯೇ ಯಥಾ ಮಾಂ ಪ್ರಪದ್ಯನ್ತೇ ತಾಂಸ್ತಥೈವ ಭಜಾಮ್ಯಹಮ್ ।।  <br />ಇತಿ ಚಾಽಽಹೇಶ್ವರೋ ವಾಕ್ಯಮುಕ್ತಾರ್ಥಪ್ರತಿಪತ್ತಯೇ ।।  ೧೩೧೬ ।।  </div>
				<div class="verse">ಯಥಾತತ್ತ್ವಂ ತು ಯೋಽಜ್ಞಾತಂ ವಸ್ತು ಸಾಕ್ಷಾತ್ಪ್ರಪದ್ಯತೇ ।।  <br />ಯಥಾವಸ್ತ್ವೇವ ತಸ್ಯಾಪಿ ಫಲಂ  ಸ್ಯಾದಿತಿ ಭಣ್ಯತೇ ।।  ೧೩೧೭ ।।  </div>
				<div class="verse">ಕಾಣ್ಡದ್ವಯಸ್ಯ ವಾ ಯೋಽರ್ಥಃ ಸ ಸಂಕ್ಷಿಪ್ಯಾಭಿಧೀಯತೇ ।। <br />ಸ ವಾ ಇತ್ಯಾದಿವಾಕ್ಯೇನ ಸಾರಾರ್ಥಸ್ಯ ಜಿಘೃಕ್ಷಯಾ ।।  ೧೩೧೮ ।।  </div>
				<div class="verse">ಅವಿದ್ಯಾವಾನ್ಪುರಾ ಯೋಕ್ತೋ ಮೃತ್ಯುಜನ್ಮಾದಿಸಂಸೃತಿಃ ।। <br />ಸ ವಾ ಇತಿ ಗಿರಾ ಸೋಽತ್ರ ಸ್ಮಾರ್ಯತೇ ಬ್ರಹ್ಮಸಂಗತೌ ।।  ೧೩೧೯ ।।  </div>
				<div class="verse">ಸ ವಾ ಏಷ ಪುರೋಕ್ತೇನ ಯೋ ವಾಕ್ಯೇನ ಪ್ರಕಾಶಿತಃ ।। <br />ಪ್ರಧ್ವಸ್ತಾಜ್ಞಾನತಜ್ಜಃ ಸನ್ಪರಾಂ ನಿರ್ವೃತಿಮಗತಃ ।।  ೧೩೨೦ ।।  </div>
				<div class="verse">ಮಹಾನಿತ್ಯಭಿಧಾನೇನ ಸತ್ಯಜ್ಞಾನಾದಿಲಕ್ಷಣಮ್ ।।  <br />ಬ್ರಹ್ಮೈವ ಪ್ರೋಚ್ಯತೇ ಸಾಕ್ಷಾತ್ಪ್ರತ್ಯಗಾತ್ಮವಿಶೇಷಣಮ್ ।।  ೧೩೨೧ ।।  </div>
				<div class="verse">ಬ್ರಹ್ಮೈವಾಽಽತ್ಮಾ ಸ್ವತೋಽಬೋಧಾದಬ್ರಹ್ಮೈವ ಪ್ರಕಾಶತೇ ।। <br />ಜರಾದಿಧರ್ಮವಾಂಸ್ತಸ್ಮಾದ್ಬ್ರಹ್ಮಣೈವ ವಿಶೇಷ್ಯತೇ ।।  ೧೩೨೨ ।।  </div>
				<div class="verse">ಪ್ರಮಾನ್ತರಾನಧಿಗತಾ ಬ್ರಹ್ಮತಾ ಪ್ರತ್ಯಗಾತ್ಮನಃ ।। <br />ಪ್ರತ್ಯಕ್ತ್ವಂ ಬ್ರಹ್ಮಣಸ್ತದ್ವದ್ವಚಸೈವ ಪ್ರಬೋಧ್ಯತೇ ।।  ೧೩೨೩ ।।  </div>
				<div class="verse">ಅಹಂ ಬ್ರಹ್ಮೇತಿವಾಕ್ಯೋತ್ಥವಿಜ್ಞಾನಾತ್ಪ್ರತ್ಯಗಾತ್ಮನಃ ।।  <br />ಧ್ವಸ್ತೇಽಜ್ಞಾನೇ ಸಕಾರ್ಯೇಽಥ ಯದ್ರೂಪಂ ತದಿಹೋಚ್ಯತೇ ।।  ೧೩೨೪ ।।  </div>
				<div class="verse">ರಜ್ಜುಃ ಸರ್ಪಾದಿನೇವಾಽಽತ್ಮಾ ವಿನಾಽವಿದ್ಯಾಂ ನ ಜಾಯತೇ ।। <br />ಕಾರ್ಯಾತ್ಮನಾ ಯತಸ್ತಸ್ಮಾದಾತ್ಮಾಽಜ ಇತಿ ಭಣ್ಯತೇ ।।  ೧೩೨೫ ।।  </div>
				<div class="verse">ಸರ್ವಭಾವವಿಕಾರಾಣಾಂ ಜನ್ಮ ಮೂಲಂ ಯತಸ್ತತಃ ।। <br />ಸರ್ವೇಷಾಂ ಪ್ರತಿಷೇಧಃ ಸ್ಯಾನ್ನಿಷೇಧಾದಾತ್ಮಜನ್ಮನಃ ।।  ೧೩೨೬ ।।  </div>
				<div class="verse">ತಥಾಽಪಿ ತಾಞ್ಶ್ರುತಿರ್ಯತ್ನಾಜ್ಜರಾದೀನ್ಪ್ರತಿಷೇಧತಿ ।। <br />ಸ್ವಾಭಾವಿಕತ್ವಾಶಙ್ಕಾಯಾಃ ಪ್ರತಿಷೇಧಸ್ಯ ಸಿದ್ಧಯೇ ।।  ೧೩೨೭ ।।  </div>
				<div class="verse">ಕಾಲಾತ್ಮನಾ ಹ್ಯವಚ್ಛೇದಾನ್ನಾಯಂ ಕಾಲಂಜರತ್ವತಃ ।। <br />ದೇಹಾದಿವಜ್ಜರಾಮೇತಿ ತಸ್ಮಾದಾತ್ಮಾಽಜರಃ ಸ್ಮೃತಃ ।।  ೧೩೨೮ ।।  </div>
				<div class="verse">ಸರ್ವಸ್ಯ ಪರಿಣಾಮಸ್ಯ ಹಾನೋಪಾದಾನಮಾತ್ರತಃ ।। <br />ಜರಾಜನ್ಮನಿಷೇಧೇನ ಸರ್ವೋಽತೋಽತ್ರ ನಿಷಿಧ್ಯತೇ ।।  ೧೩೨೯ ।।  </div>
				<div class="verse">ಪರಿಣಾಮೋಽಸ್ಯ ಯೇನಾನ್ತ್ಯಃ ಶ್ರುತ್ಯೇಹ ಪ್ರತಿಷಿಧ್ಯತೇ ।।  ೧೩೩೦ ।।  <br />ದೇಹಸ್ಥಿತೇರವಸಿತಿರ್ಮೃತಿಶಬ್ದೇನ ಭಣ್ಯತೇ ।।  <br />ತನ್ನಿಷೇಧೋಽಮರೋಕತ್ಯಾಽತ್ರ ನಿತ್ಯಸ್ಯಾಽಽತ್ಮನ ಉಚ್ಯತೇ ।।  ೧೩೩೧ ।।  </div>
				<div class="verse">ನಾಜಸ್ಯಾಪರಿಣಾಮಸ್ಯ ಮರಣಂ ಜಗತೀಕ್ಷ್ಯತೇ ।। <br />ಅಜೋಽಜರಶ್ಚ ತೇನೋಕ್ತೋಽಮರಶ್ಚೈಷ ತತಃ ಸ್ಮೃತಃ ।।  ೧೩೩೨ ।।  </div>
				<div class="verse">ಪರಿಣಾಮಾತ್ಮಕೋ ಮೃತ್ಯುರಮರೋಕ್ತ್ಯಾ ನಿವಾರಿತಃ ।। <br />ಅಮೃತೋಕ್ತ್ಯಾಽಥ ನಾಶೋಽಸ್ಯ ವಾರ್ಯತೇ ಯೋ ನಿರನ್ವಯಃ ।।  ೧೩೩೩ ।।  </div>
				<div class="verse">ಅವಿನಾಶೀತ್ಯಪಿ ತಥಾ ವಿನಾಶದ್ವಯಮಾತ್ಮನಃ ।। <br />ಶ್ರುತ್ಯಾ ನಿಷಿಧ್ಯತೇ ಸಾಕ್ಷಾತ್ಪ್ರತ್ಯಕ್ತೌಟಸ್ಥ್ಯಸಿದ್ಧಯೇ ।।  ೧೩೩೪ ।।  </div>
				<div class="verse">ಕಾಮಕರ್ಮತಮೋಭಾವಾದಮರೋಽಮೃತ ಏವ ಚ ।। <br />ತತ ಏವಾಭಯಃ ಪ್ರತ್ಯಙ್ಭಯಂ ಹಿ ತದಬೋಧತಃ ।। <br />ಕಾರಣಸ್ಯ ನಿಷೇಧೋಽತೋ ಭಯಕಾರ್ಯನಿಷೇಧತಃ ।।  ೧೩೩೫ ।।  </div>
				<div class="verse">ಕುತೋಽಭಯತ್ವಸಂಸಿದ್ಧಿಃ ಪ್ರತೀಚ ಇತಿ ಶಙ್ಕಿತೇ ।। <br />ಬ್ರಹ್ಮೇತ್ಯಾಹಾಽಽತ್ಮನಸ್ತತ್ತ್ವಂ ಬ್ರಹ್ಮ ತ್ವಭಯಮೇವ ಹಿ ।।  ೧೩೩೬ ।।  </div>
				<div class="verse">ಅಹಂ ಬ್ರಹ್ಮೇತ್ಯತಃ ಸಾಕ್ಷಾದ್ಯಥೋಕ್ತೇನೈವ ವರ್ತ್ಮನಾ  ।। <br />ಭಯಹೇತೋರ್ನಿರಾಸೇನ ಸ ಬ್ರಹ್ಮಾಭಮಶ್ನುತೇ ।।  ೧೩೩೭ ।।  </div>
				<div class="verse">ಸರ್ವೋಪನಿಷದಾಮೇಷ ಸಂಕ್ಷಿಪ್ತೋಽರ್ಥ ಇಹೋದಿತಃ ।। <br />ಉತ್ಪತ್ತ್ಯಾದಿವಿಕಲ್ಪೋಽಯಮಸ್ಯೈವ ಪ್ರತಿಪತ್ತಯೇ ।।  ೧೩೩೮ ।।  </div>
				<div class="verse">ಏಕಪ್ರಭೃತಿಸಂಖ್ಯೇಯಂ ರೇಖಾಸಂಕೇತವರ್ತ್ಮನಾ ।। <br />ಪ್ರತಿಪತ್ತಿರಸಂಖ್ಯೇಯವಸ್ತುನಃ ಸ್ಯಾದ್ಯಥಾ ತಥಾ ।।  ೧೩೩೯ ।।  </div>
				<div class="verse">ಸರ್ವಪ್ರಮಾಣವಿಷಯಲಙ್ ಘಿನೋಽಕಾರ್ಯಕಾರಣ-<br />ವಸ್ತುನಃ ಪ್ರತಿಪತ್ತಿಃ ಸ್ಯಾಜ್ಜನ್ಮಾದಿಧ್ವಂಸವರ್ತ್ಮನಾ ।।  ೧೩೪೦ ।।  </div>
				<div class="verse">ಸಂಖ್ಯೇಯತ್ವಂ ನ ರೇಖಾಯಾಃ ಸಂಖ್ಯಾತ್ವಂ ವಾಽಞ್ಜಸೇಷ್ಯತೇ  ।। <br />ತದಧ್ಯಾರೋಪಗತ್ಯೈವ ತಥಾಽಪಿ ಪ್ರತಿಪತ್ತಯೇ ।।  ೧೩೪೧ ।।  </div>
				<div class="verse">ಯಥೈವಮವಗಚ್ಛನ್ತಿ ಪ್ರಧ್ವಸ್ತಾಶೇಷಕಲ್ಪನಮ್ ।। <br />ಆತ್ಮಾನಂ ಸ್ಥಿತಿಜನ್ಮಾದಿಕಲ್ಪನೋಪಾಯಮಾತ್ರತಾಃ ।।  ೧೩೪೨ ।।  </div>
				<div class="verse">ಪತ್ರಕಜ್ಜಲರೇಖಾಭಿರ್ಯಥಾ ವಾಽಧ್ಯಾಸವರ್ತ್ಮನಾ ।। <br />ವರ್ಣಾಞ್ಜಾನನ್ತ್ಯಕಾರಾದೀನ್ಪತ್ರಾದಿಭ್ಯೋ ವಿಲಕ್ಷಣಾನ್  ।।  ೧೩೪೩ ।।  </div>
				<div class="verse">ತಥೋತ್ಪತ್ತ್ಯಾದಿಕಾಧ್ಯಾಸವರ್ತ್ಮನಾ ತದ್ವಿಲಕ್ಷಣಮ್ ।। <br />ಜನ್ಮಾದಿಹೇತುಧ್ವಂಸೇನ ನೇತೀತಿ ಬ್ರಹ್ಮ ಗಮ್ಯತೇ ।।  ೧೩೪೪ ।।  </div>
				<div class="verse">ಇತಿ ಕಾಣ್ಡದ್ವಯೋಕ್ತೋಽರ್ಥಃ ಸಂಹೃತ್ಯ ಸಫಲೋಽಖಿಲಃ ।। <br />ಇಹ ಪ್ರದರ್ಶಿತೋ ವಾಕ್ಯೇ ತತ್ಸಮಾಪ್ತಿವಿವಕ್ಷಾ ।।  ೧೩೪೫ ।।  </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಚತುರ್ಥಾಧ್ಯಾಯಸ್ಯ ಚತುರ್ಥಂ ಶಾರೀರಕಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C04_S05">
			<div class="sname"> ।।  ಪಞ್ಚಮಂ ಬ್ರಾಹ್ಮಣಮ್    ।। </div>
				<div class="verse">ನಿರಧಾರಿ ಪುರಾ ಬ್ರಹ್ಮ ಮಧುಕ್ರಾಣ್ಡಾಗಮೇನ ಯತ್ ।। <br />ಯಾಜ್ಞವಲ್ಕೀಯಕಾಣ್ಡೇನ ತದ್ಯುಕ್ತ್ಯಾಽಥೋಪಪದಿತಮ್ ।।  ೧ ।।  </div>
				<div class="verse">ಜಲ್ಪನ್ಯಾಯೇನ ತತ್ಪೂರ್ವಂ ಪಞ್ಚಮೇ ಪ್ರತಿಪಾದಿತಮ್ ।। <br />ವಾದನ್ಯಾಯೇನ ತದ್ಭೂಯಃ ಷಷ್ಠೇ ಸಮ್ಯಕ್ಪ್ರಪಞ್ಚಿತಮ್ ।।  ೨ ।।  </div>
				<div class="verse">ಅಥಾಧುನಾ ನಿಗಮನಸ್ಥಾನೀಯಮಿದಮುಚ್ಯತೇ ।। <br />ಮೈತ್ರೇಯೀಬ್ರಾಹ್ಮಣಂ ಶ್ರುತ್ಯಾ ತಥಾಚ ನ್ಯಾಯವಿದ್ವಚಃ ।।  ೩ ।।  </div>
				<div class="verse">ಹೇತೂಕ್ತಿತಃ ಪ್ರತಿಜ್ಞಾಯಾಃ ಸಿದ್ಧಾರ್ಥಾಯಾ ಯದುತ್ತರಮ್ ।। <br />ವಚೋ ನಿಗಮನಂ ತತ್ಸ್ಯಾದ್ವಾಕ್ಯಸ್ಯಾವಯವೋಕ್ತಿಭಾಕ್ ।।  ೪ ।।  </div>
				<div class="verse">ಸಸಂನ್ಯಾಸಾಽಽತ್ಮವಿದ್ಯಾ ಯಾ ಮಧುಕಾಣ್ಡಾಗಮೋದಿತಾ ।।  <br />ಉಪಪತ್ತಿಪ್ರಧಾನೇಽಪಿ ಸೈವ ಮೋಕ್ಷೇಽವಸೀಯತೇ ।।  ೫ ।।  </div>
				<div class="verse">ಆತ್ಮಜ್ಞಾಾನಂ ಸಸಂನ್ಯಾಸಂ ಮೋಕ್ಷಾಯೇತ್ಯಾಗಮಾದ್ಯಥಾ ।। <br />ಯುಕ್ತಿತೋಽಪಿ ತಥಾ ಜ್ಞೇಯಮಿತಿ ಚೇಹೋಪಸಂಹೃತಿಃ ।।  ೬ ।।  </div>
				<div class="verse">ವ್ಯಾಖ್ಯಾತತ್ವಾತ್ಪದಾರ್ಥಾನಾಂ ಚತುರ್ಥೇಽಧ್ಯಾಯ ಏವ ತು ।। <br />ತದ್ವ್ಯಾಖ್ಯಾನಾಯ ಯತ್ನೋಽತೋ ನ ಭೂಯಃ ಕ್ರಿಯತೇಽಧುನಾ ।।  ೭ ।।  </div>
				<div class="verse">ಶಬ್ದಸ್ಯೈವಾಽಽತ್ಮನೋ ಜನ್ಮ ಚತುರ್ಥೇ ಪ್ರತಿಪಾದಿತಮ್ ।। <br />ಸರ್ವೋಪಸಂಹೃತೇರತ್ರ ಯಾಗಾದೇರಪಿ ಭಣ್ಯತೇ ।।  ೮ ।।  </div>
				<div class="verse">ಶಬ್ದೋಽಯಂ ಬಹುಧಾ ಭಿನ್ನೋ ನಾಮೈವ ಪರಮಾತ್ಮಜಮ್ ।। <br />ಯಾಗದಾನಾದಿಕಂ ಕರ್ಮ ರೂಪಂ ಲೋಕಪುರಃಸರಮ್ ।।  ೯ ।।  </div>
				<div class="verse">ಸರ್ವಮೇತದಯತ್ನೇನ ತತ ಏವ ವಿನಿಃಸೃತಮ್ ।। <br />ಅನನ್ಯಭೂತಂ ತೇನಾತಃ ಸಾಕ್ಷಾತ್ತತ್ತ್ವಂ ಪ್ರಗೀಯತೇ ।।  ೧೦ ।।  </div>
				<div class="verse">ಅನ್ತರ್ಬಹೀರಸಘನಃ ಸೈನ್ಧವಸ್ಯ ಘನೋ ಯಥಾ ।। <br />ವಿಜ್ಞಾನಘನ ಏವಾಯಂ ವಿಜ್ಞಾನಾತ್ಮಾ ತಥೈವ ಚ ।।  ೧೧ ।।  </div>
				<div class="verse">ಸ್ವವಿಕಾರೋಪಸಂಶ್ಲೇಷಾದ್ವಿಜ್ಞಾನಾತ್ಮತ್ವಮೇತ್ಯತಃ ।। <br />ತದ್ಧೇತುನಾಶಾತ್ಪ್ರಕೃತಿಂ ಸ್ವಾಮೇವ ಪ್ರತಿಪದ್ಯತೇ ।।  ೧೨ ।।  </div>
				<div class="verse">ಪರಿಣಾಮನಿಷೇಧಃ ಸ್ಯಾದವಿನಾಶಿಗಿರಾಽಽತ್ಮನಃ ।। <br />ಅನುಚ್ಛಿತ್ತಿಗಿರಾ ನಾಶೋ ವಾರ್ಯತೇ ಯೋ ನಿರನ್ವಯಃ ।।  ೧೩ ।।  </div>
				<div class="verse">ಮಾತ್ರಾಸಂಸರ್ಗಜಸ್ತ್ವೇಷ ಯೋ ವಿನಾಶಾದಿಧರ್ಮವಾನ್ ।।  <br />ಅವಿದ್ಯಾಮಾತ್ರಹೇತೂತ್ಥೋ ರಜ್ಜುಸರ್ಪಾದಿವನ್ಮತಃ ।।  ೧೪ ।।  </div>
				<div class="verse">ಮಾತ್ರಾಸಂಸರ್ಗಜಸ್ತ್ವೇಷ ಯೋ ವಿನಾಶಾದಿಧರ್ಮವಾನ್ ।। <br />ಅವಿದ್ಯಾಮಾತ್ರಹೇತೂತ್ಥಾೋ ರಜ್ಜುಸರ್ಪಾದಿವನ್ಮತಃ ।।  ೧೪ ।।  </div>
				<div class="verse">ಬ್ರಹ್ಮೈವೈಕಃ ಸ ಆತ್ಮೋಕ್ತೋ ಹ್ಯಧ್ಯಾಯೇಷು ಚತುರ್ಷ್ವಪಿ ।। <br />ಉಪಾಯಮಾತ್ರಭೇದೋಽತ್ರ ನ ತೂಪೇಯಃ ಪ್ರಭಿದ್ಯತೇ ।।  ೧೫ ।।  </div>
				<div class="verse">ನೇೇತಿ ನೇತಿ ಚತುರ್ಥೇಽಸೌ ಯಥೈವ ಪ್ರತಿಪಾದಿತಃ ।। <br />ನೇತೀತಿ ಪಞ್ಚಮೇಽಪ್ಯೇವಂ ನಿರ್ವಿಕಲ್ಪೋಽವಧಾರಿತಃ ।।  ೧೬ ।।  </div>
				<div class="verse">ಷಷ್ಠೋಽಪಿ ಜನಕಾಖ್ಯಾನಪ್ರಾರಮ್ಭೇ ತದ್ವದೀರಿತಃ ।। <br />ನಿರ್ವಿಕಲ್ಪೋ ಯಥೈಕೋಽರ್ಥೋ  ನೇತೀತ್ಯತ್ರೋಪಸಂದೃತಃ ।।  ೧೭ ।।  </div>
				<div class="verse">ನೇತೀತಿ ಶಾಸ್ರಾವಸಿತೌ ತಥೈವಾಽಽತ್ಮೋಪಸಂಹೃತಃ ।। <br />ಏಕರೂಪಮತಸ್ತತ್ತ್ವಂ ಸರ್ವತ್ರೈವ ವಿವಕ್ಷಿತಮ್ ।।  ೧೮ ।।  </div>
				<div class="verse">ನೇತಿ ನೇತ್ಯಾತ್ಮಕಾತ್ತತ್ತ್ವಾತ್ಪ್ರಕಾರಾಣಾಂ ಶತೈರಪಿ ।। <br />ನಿರೂಪ್ಯಮಾಣೇ ನಾನ್ಯಾದೃಗ್ಯಸ್ಮಾತ್ತತ್ವಂ ಸಮೀಕ್ಷ್ಯತೇ ।।  ೧೯ ।।  </div>
				<div class="verse">ತರ್ಕತೋ ಯದಿ ವಾ ವಾಕ್ಯಾದತ ಏವೇದಮೇವ ತು ।। <br />ನೇತಿನೇತ್ಯಾತ್ಮವಿಜ್ಞಾನಮೃತತ್ವೈಕಸಾಧನಮ್ ।।  ೨೦ ।। </div>
				<div class="verse">ಸಸಂನ್ಯಾಸಂ ವಿನಿಶ್ಚೇಯಮಿತಿ ಶಾಸ್ರಸ್ಯ ಸಂಗ್ರಹಃ ।। <br />ಅಮೃತಪ್ರಾಪ್ತಯೇಽಲಂ ಸ್ಯಾತ್ಸಾಧನಾನ್ತರನಿಸ್ಪೃಹಮ್ ।।  ೨೧ ।।  </div>
				<div class="verse">ಯಥೋದಿತಮಿದಂ ಜ್ಞಾನಂ ಸಹಕಾರ್ಯನ್ಯಸಾಧನ-<br />ನಿರಪೇಕ್ಷಮಲಂ ಮುಕ್ತ್ಯಾ ಇತ್ಯೇತದಭಿಧೀಯತೇ ।।  ೨೨ ।।  </div>
				<div class="verse">ಏತಾವದರ ಏವೈತದಮೃತ್ವಸ್ಯ ಸಿದ್ಧಯೇ ।। <br />ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಂ ನಾನ್ಯತ್ಕಿಂಚಿದಪೇಕ್ಷ್ಯತೇ ।।  ೨೩ ।।  </div>
				<div class="verse">ಇತ್ಯುಕ್ತಾರ್ಥಪರಿಜ್ಞಾನದಾರ್ಢ್ಯಾರ್ಥಂ ಸರ್ವಸಾಧನಮ್ ।। <br />ಕರ್ಮಾಣಿ ಚಾಪನುದ್ಯಾಽಽಶು ಪ್ರವವ್ರಾಜಾವಿಚಾರಯನ್ ।।  ೨೪ ।।  </div>
				<div class="verse">ನ ಕೇವಲಮಿದಂ ಜ್ಞಾನಂ ಕರ್ಮಸಾಧನನಿಸ್ಪೃಹಮ್ ।। <br />ನಿಃಶೇಷಕರ್ಮಸಂನ್ಯಾಸಾಪೇಕ್ಷಾಽಪಿ ಸ್ಯಾದ್ಯತೋ ಮುನಿಃ ।।  ೨೫ ।। </div>
				<div class="verse">ಸಮ್ಯಗ್ವಿಜ್ಞಾತತತ್ತ್ವತ್ವಾತ್ಕೃತಾರ್ಥೋಽಪ್ಯಖಿಲಂ ಸ್ವಯಮ್ ।। <br />ತತ್ಯಾಜ ಕರ್ಮ ತ್ವರಯಾ ವಾಙ್ಭನಃಕಾಯಸಾಧನಮ್ ।।  ೨೬ ।।  </div>
				<div class="verse">ಅತೋಽವಗಮ್ಯತೇ ನೂನಂ ನ ಕರ್ಮ ಸಹತೇಽಖಿಲಮ್ ।। <br />ಆತ್ಮಜ್ಞಾನಂ ಯತೋಽತ್ಯಾಕ್ಷೀತ್ಸಮ್ಯಗ್ಜ್ಞಾನೋಽಪಿ ತನ್ಮುನಿಃ ।।  ೨೭ ।।  </div>
				<div class="verse">ಕರ್ಮಹೇತುವಿರುದ್ಧತ್ವಾತ್ಸಮ್ಯಗ್ಜ್ಞಾನಸ್ಯ ಕರ್ಮಣಾ ।। <br />ವಿರೋಧೋಽತ್ಯರ್ಥಮೇವಾತಸ್ತತ್ತ್ಯಕ್ತಂ ಜ್ಞಾನಶಾಲಿನಾ ।।  ೨೮ ।।  </div>
				<div class="verse">ಏವಂ ಕಾಣ್ಡದ್ವಯೇನೇಯಂ ಸಫಲಾಽನವಶೇಷತಃ ।। <br />ಸರ್ವಸಂನ್ಯಾಸನಿಷ್ಠಾ ಚ ಬ್ರಹ್ಮವಿದ್ಯಾ ಸಮೀರಿತಾ ।।  ೨೯ ।।  </div>
				<div class="verse">ಏತಾವಾನುಪದೇಶಃ ಸ್ಯಾದ್ವೇದೇ ಶ್ರೇಯೋರ್ಥಿನಾಂ ನೃಣಾಮ್ ।। <br />ಕೃತಕೃತ್ಯೋ ಭವೇತ್ಕ್ಷಿಪ್ರಮೇತಜ್ಜ್ಞಾತ್ವಾಽನುಶಾಸನಮ್ ।।  ೩೦ ।।  </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವರ್ತಕೇ ಚತುರ್ಥಾಧ್ಯಾಯಸ್ಯ ಪಞ್ಚಮಂ ಬ್ರಾಹ್ಮಣಮ್</div>
		</div>		
		<div class="authorline">ತ್ರಿಸಾಹಸ್ರೀ ತಥಾ ಪಞ್ಚ ಶತಾನ್ಯತ್ರ ಸಮಾಸತಃ ।। <br />ಚತ್ವಾರಿಂಶತ್ತಥಾ ಶ್ಲೋಕಾಃ ಷಷ್ಠಾಧ್ಯಾಯಸ್ಯ ವಾರ್ತಿಕೇ ।।  </div>
		<div class="authorline">ಇತಿ ಶ್ರೀಮತ್ಪರಮಹಂಸಪರಿವ್ರಾಜಕಾಚಾರ್ಯಭಗವತ್ಪೂಜ್ಯಪಾದಶ್ರೀಶಂಕರಾಚಾರ್ಯಶಿಷ್ಯ ಸುರೇಶ್ವರಾಚಾರ್ಯಕೃತೌ ಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಚತುರ್ಥೋಽಧ್ಯಾಯಃ </div>
</div>
</body>
	
