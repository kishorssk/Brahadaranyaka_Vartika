<?xml version="1 ।। 0" encoding="UTF-8"?>
<!DOCTYPE body SYSTEM "brvs ।। dtd">

<body>
<div class="chapter" type="adhyaya" id="BRVS_C03">
	<div class="ch_name">  ।।  ತೃತೀಯೋಽಧ್ಯಾಯಃ  ।।  </div>
		<div class="section" type="brahmana" id="BRVK_C03_S01">
			<div class="sname"> ।।  ಪ್ರಥಮಂ ಬ್ರಾಹ್ಮಣಮ್  ।। </div>
				<div class="verse">ಪ್ತಮಾಪ್ತೋ ಮಧುಕಾಣ್ಡಾರ್ಥೋ ಯಾಜ್ಞವಲ್ಕೀಯಕಾಣ್ಡಗಃ ।। <br />ಅತಃ ಪರಂ ಪ್ರಯತ್ನೇನ ಶ್ರುತ್ಯಾ ವ್ಯಾಖ್ಯಾಯತೇ ಸ್ಫುಟಮ್ ।।  ೧ ।। </div>
				<div class="verse">ಯಾಜ್ಞವಲ್ಕೀಯಮೇತಸ್ಮಾನ್ಮಧುಕಾಣ್ಡಾದನನ್ತರಮ್ ।। <br />ಕಾಣ್ಡಂ ವಿಚಾರಭೂಯಿಷ್ಠಮಧುನಾಽಽರಭ್ಯತೇ ಪರಮ್ ।।  ೨ ।।  </div>
				<div class="verse">ನನು ಪೂರ್ವಂ ಯ ಉಕ್ತೋಽರ್ಥಃ ಸ ಏವೇಹಾಪಿ ಭಣ್ಯತೇ ।। <br />ಅನುರುಕ್ತಂ ನ ಚ ನ್ಯಾಯ್ಯಮೇಕಪ್ರವಚನಸ್ಥಯೋಃ ।।  ೩ ।। </div>
				<div class="verse">ಏಕಾರ್ಥತ್ವೇಽಪಿ ಚ ಸತಿ ನೈವಾಸ್ಯ ಪುನರುಕ್ತತಾ ।। <br />ಯಾಜ್ಞವಲ್ಕೀಯಕಾಣ್ಡಸ್ಯ ಹ್ಯುಪಪತ್ತಿಪ್ರಧಾನತಃ ।।  ೪ ।।  </div>
				<div class="verse">ಆಗಮೋಕ್ತಿಪ್ರ ನಿತ್ವಂ ಮಧುಕಾಣ್ಡಸ್ಯ ವರ್ಣಿತಮ್ ।। <br />ಆಗಮಾರ್ಥವಿಶುದ್ಧ್ಯರ್ಥಂ ಯುಕ್ತೀರತ್ರ ಪ್ರವಕ್ಷ್ಯತಿ ।।  ೫ ।।  </div>
				<div class="verse">ನ ಚಾಽಽಗಮಸ್ಯ ಸ್ವಾತನ್ತ್ರಯಂ ಯುಕ್ತ್ಯುಕ್ತೇರಪನುದ್ಯತೇ ।। <br />ಅರ್ಥಾನ್ತರತ್ವಾದ್ಯುಕ್ತೀನಾಂ ಪ್ರಮಾಣೇಭ್ಯೋ ಯತಸ್ತತಃ ।।  ೬ ।।  </div>
				<div class="verse">ಸರ್ವಪ್ರಮಾಣಶೇಷತ್ವಂ ಯುಕ್ತೀನಾಮುಪವರ್ಣಿತಮ್ ।। <br />ಶಾಸ್ರಾನ್ತರೇಷ್ವಪಿ ತಥಾ ನಾತಃ ಸ್ವಾತನ್ತ್ರ್ಯಖಣ್ಡನಮ್ ।।  ೭ ।।  </div>
				<div class="verse">ಪದಾರ್ಥವಿಪಯಾ ಚೇಯಂ ಯುಕ್ತಿಸ್ತರ್ಕೋಽಭಿಧೀಯತೇ ।। <br />ವಾಕ್ಯಾರ್ಥಸ್ತ್ವಾಗಮಾದೇವ ನಿರಪೇಕ್ಷಮತೋ ವಚಃ ।।  ೮ ।।  </div>
				<div class="verse">ಪೌರುಷೇಯವಚಃಸ್ವೇವ ಯುಕ್ತೇಃ ಪ್ರಾಧಾನ್ಯಮಿಷ್ಯತೇ ।। <br />ಅನರೋಕ್ತೌ ತು ತಾತ್ಪರ್ಯಂ ಯುಕ್ತೇರರ್ಥೋ ನ ಯುಕ್ತಿತಃ ।।  ೯ ।।  </div>
				<div class="verse">ಪ್ರತ್ಯಕ್ಷಾದ್ಯತಿವರ್ತಿತ್ವಾದ್ಯುಕ್ತ್ಯಪೇಕ್ಷಾ ನ ವಿದ್ಯತೇ ।। <br />ಆಗಮಾರ್ಥೇ, ಯಥೈವಂ ಸ್ಯಾದ್ಯುಕ್ತ್ಯರ್ಥೇ ನಾಽಽಗಮೇಕ್ಷಣಮ್ ।।  ೧೦ ।। </div>
				<div class="verse">ಪುಂಸ್ವಭಾವಾನುರೋಧೇನ ಯುಕ್ತಿರ್ವೇದೇಽಭಿಧೀಯತೇ ।। <br />ಆಗಮಸ್ಯ ಪ್ರವೃತ್ತಿಸ್ತು ಮೇಯವೃತ್ತವ್ಯಪೇಕ್ಷಯಾ ।।  ೧೧ ।।  </div>
				<div class="verse">ನನೂಕ್ತಾ ಮಧುಕಾಣ್ಡೇಽಪಿ ದುನ್ದುಭ್ಯಾದ್ಯುಪಪತ್ತಯಃ ।। <br />ಆಗಮೈಕಪ್ರಧಾನತ್ವಂ ಕಥಂ ತಸ್ಯೇತಿ ಭಣ್ಯತೇ ।।  ೧೨ ।। </div>
				<div class="verse">ನೈಷ ದೋಷೋ ಯತಸ್ತತ್ರ ಯುಕ್ತೀನಾಮಪ್ರಧಾನತಾ ।। <br />ಪ್ರಾಧಾನ್ಯಂ ಯಾಜ್ಞವಲ್ಕೀಯೇ ಯುಕ್ತೀನಾಮಭಿಧೀಯತೇ ।।  ೧೩ ।। </div>
				<div class="verse">ಯುಕ್ತ್ಯಾಗಮೌ ಹಿ ಸಂಭೂಯ ಕರಸ್ಥಾಮಲಕಾದಿವತ್ ।। <br />ಸುಸೂಕ್ಷ್ಮಮಪಿ ಸದ್ವಸ್ತು ಶಕ್ತೌ ಜ್ಞಾಪಯಿತುಂ ಯತಃ ।।  ೧೪ ।।  </div>
				<div class="verse">ಯುಕ್ತಯೋಽತೋಽಭಿಧೀಯನ್ತೇ ಪೂರ್ವಪಕ್ಷಾದಿಸಂಶ್ರಯಾಃ ।। <br />ಯಾಜ್ಞವಲ್ಕೀಯ ಏತಸ್ಮಿನ್ಕಾಣ್ಡೇ ಜಲ್ಪೋಕ್ತಿವರ್ತ್ಮನಾ ।।  ೧೫ ।।  </div>
				<div class="verse">ಉದ್ಗೀಥಪ್ರಮುಖಾ ಯೇಽರ್ಥಾ ಮಧುಕಾಣ್ಡೇ ಪುರೋದಿತಾಃ ।। <br />ತೇಷಾಮೇವ ವಿಶುದ್ಧ್ಯರ್ಥಂ ವಿಚಾರಃ ಕ್ರಿಯತೇಽಧುನಾ ।।  ೧೬ ।।  </div>
				<div class="verse">ದರ್ಶನಸ್ಯಾಸ್ಯ ತೇನಾತ ಏಕಾವಾಕ್ಯತ್ವಮಿಷ್ಯತೇ ।। <br />ತಥೈವಾನ್ಯಪದಾರ್ಥೇಷು ತದ್ದ್ವಯೋರಪಿ ಕಾಣ್ಡಯೋಃ ।।  ೧೭ ।।  </div>
				<div class="verse">ಯದಿದಂ ಕರ್ಮಣೋಽಶೇಪಸಾಧನಂ ಮೃತ್ಯುನಾಽಽಪ್ಲುತಮ್ ।। <br />ಸ್ವಾಮಿಮನ್ರರ್ತ್ವಿಗಗ್ನ್ಯಾದಿ ತ್ವಭಿಪನ್ನಂ ವಶೀಕೃತಮ್ ।।  ೧೮ ।।  </div>
				<div class="verse">ಪರಿಚ್ಛೇದಕೃದಜ್ಞಾನಂ ಸಾಸಙ್ಗಂ ಮೃತ್ಯುಸಂಜ್ಞಿತಮ್ ।। <br />ಕೇನಾಯಂ ಯಜಮಾನೋಽತೋ ಮೃತ್ಯೋರಾಪ್ತೇರ್ವಿಮುಚ್ಯತೇ ।।  ೧೯ ।।  </div>
				<div class="verse">ಯನ್ಮರ್ತ್ಯಸಾಧನಂ ಸಾಧ್ಯಂ ಮರ್ತ್ಯಂ ತದಪಿ ಜಾಯತೇ ।। <br />ಸಾಧನಾನುಮಿತಂ ಸಾಧ್ಯಂ ಮುಕ್ತಿಃ ಕೇನಾತ ಉಚ್ಯತೇ ।।  ೨೦ ।।  </div>
				<div class="verse">ಹೋತ್ರರ್ತ್ವಿಜಾಽಗ್ನಿನಾ ವಾಚಾ ಮೃತ್ಯೋರಾಪ್ತೇರ್ವಿಮುಚ್ಯತೇ ।। <br />ಇತಿ ಪ್ರಶ್ನಪ್ರತಿವಚೋ ಯಾಜ್ಞವಲ್ಕ್ಯೋಽಪ್ಯುವಾಚ ತಮ್ ।।  ೨೧ ।।  </div>
				<div class="verse">ಪ್ರವಕ್ತ ಯಾಜ್ಞವಲ್ಕ್ಯೋಽತ್ರ ತಂ ಪೃಚ್ಛನ್ತ್ಯಶ್ವಲಾದಯಃ ।। <br />ಸರಾಜಕೇ ಸಮಾಜೇಽಯಂ ವಿಚಾರಃ ಕ್ರಿಯತೇ ಮಹಾನ್ ।।  ೨೨ ।।  </div>
				<div class="verse">ಯಜಮಾನಸ್ಯ ಯೇಯಂ ವಾಗ್ಘೋತಾ ಚೈತದ್ದೂಯಂ ಯದಾ ।। <br />ಅಧಿದೈವಾತ್ಮನಾ ವೇತ್ತಿ ಸ ಹೋತೈವಂವಿಧೋ ಭವೇತ್ ।।  ೩೩ ।।  </div>
				<div class="verse">ಅನನ್ತವಿಗ್ರಹಃ ಸೋಽಗ್ನಿರ್ಹೋತಾ ಮೃತ್ಯೋರ್ಯಥೋದಿತಾತ್ ।। <br />ಯಜಮಾನಸ್ಯ ಮುಕ್ತಿಃ ಸ್ಯಾದತಿಮುಕ್ತಿಸ್ತಥೈವ ಚ ।।  ೨೪ ।।  </div>
				<div class="verse">ಆಸುರಾತ್ಸಾಧನಾದ್ದೈವಪ್ರಾಪ್ತಿರ್ಮುಕ್ತಿರಿಹೋಚ್ಯತೇ ।। <br />ಸಾಧ್ಯಾದಪ್ಯಾಸುರಾದ್ದೈವಸಾಧ್ಯಾಪ್ತಿರತಿಮುಕ್ತಿತಾ ।।  ೨೫ ।।  </div>
				<div class="verse">ಯಥೋಕ್ತೋಪಾಸನಾದೇವ ಕೈವಲ್ಯಂ ಚೇದ್ವಿವಕ್ಷ್ಯತೇ ।। <br />ಬ್ರಹ್ಮವಿದ್ಯಾ ಕಿಮರ್ಥೇಯಂ ನಾನ್ಯನ್ಮುಕ್ತೇಃ ಫಲಂ ತತಃ ।।  ೨೬ ।।  </div>
				<div class="verse">ಆಸುರಾತ್ಕರ್ಮಣೋ ಮೃತ್ಯೋರತಿಮುಕ್ತಿರಿಹೋದಿತಾ ।। <br />ಕಾಲಾತ್ಕರ್ಮಾತಿರೇಕೇಣ ಮೃತ್ಯೋಮುಕ್ತಿರಿಹೋಚ್ಯತೇ ।।  ೨೭ ।।  </div>
				<div class="verse">ಪ್ರಯೋಗಸಮವಾಯ್ಯೇವ ದ್ರವ್ಯಕರ್ತ್ರಾದಿಸಾಧನಮ್ ।। <br />ತತ್ಪ್ರಯೋಗಾವಸಾನೇ ಚ ಸರ್ವಂ ತದಪವೃಜ್ಯತೇ ।।  ೨೮ ।।  </div>
				<div class="verse">ಪ್ರಯೋಗಾವಸಿತೇಸ್ತೂರ್ಧ್ವಂ ಕಾಲಃ ಪ್ರಾಕ್ಚ ಪ್ರಯೋಗತಃ ।। <br />ಕ್ಷಪಯನ್ವರ್ತತೇಜಸ್ರಂ ಸರ್ವಂ ತತ್ಕರ್ಮಸಾಧನಮ್ ।।  ೨೯ ।। </div>
				<div class="verse">ತಸ್ಮಾತ್ಕರ್ಮಾತಿರೇಕೇಣ ಕಾಲೋ ಮೃತ್ಯುಃ ಪ್ರತೀಯತಾಮ್ ।। <br />ತತೋಽಪಿ ಮುಕ್ತಿರ್ವಕ್ತವ್ಯೇತ್ಯತ ಆರಭ್ಯತೇ ಪರಃ ।।  ೩೦ ।।  </div>
				<div class="verse">ಕಾಲಶ್ಚ ದ್ವಿವಿಧಃ ಪ್ರೋಕ್ತ ಏಕೋಽಹೋರಾತ್ರಲಕ್ಷಣಃ ।। <br />ತಿಥ್ಯಾದಿಲಕ್ಷಣಶ್ಚಾನ್ಯಸ್ತಾಭ್ಯಾಂ ಮುಕ್ತಿರಿಹೋಚ್ಯತೇ ।।  ೩೧ ।।  </div>
				<div class="verse">ಉಪಸ್ಥಾಪಯತಃ ಕರ್ಮ ತಥಾ ಕ್ಷಪಯತೋ ಯತಃ ।। <br />ಅಹೋರಾತ್ರೇ ತತೋ ಮೃತ್ಯುಸ್ತಾಭ್ಯಾಂ ಮುಕ್ತಿಃ ಕುತೋ ಭವೇತ್ ।।  ೩೨ ।।  </div>
				<div class="verse">ಅವ್ಯಾತ್ಮಂ ಚಕ್ಷುರಧ್ವರ್ಯುರಧಿಯಜ್ಞಂ ದ್ವಯಂ ರವಿಃ ।। <br />ಸಾಕ್ಷಾದನನ್ತದೇಹೋಽಯಮಿತಿ ಧ್ಯಾಯನ್ವಿಮುಚ್ಯತೇ ।।  ೩೩ ।।  </div>
				<div class="verse">ಆತ್ಮಾವಯವ ಏವಾಯಂ ಸೂರ್ಯಶ್ಚಕ್ಷುರ್ಮಮಾಂಶುಮಾನ್ ।। <br />ಅಧ್ವರ್ಯುರಹಮೇವೇತಿ ಸಾಕ್ಷಾತ್ಕೃತ್ವಾ ವಿಮುಚ್ಯತೇ ।।  ೩೪ ।।  </div>
				<div class="verse">ಕಲಾವೃದ್ಧಿಕ್ಷಯಾಭ್ಯಾಂ ತು ಪಕ್ಷಯೋರುಭಯೋಸ್ತಥಾ ।। <br />ಚನ್ದ್ರಃ ಕರ್ತೇಹ ತತ್ಪ್ರಾಪ್ತ್ಯಾ ಪಕ್ಷಾಭ್ಯಾಂ ವಿಪ್ರಮುಚ್ಯತೇ ।।  ೩೫ ।।  </div>
				<div class="verse">ಹ್ರಾಸವೃದ್ಧ್ಯೋರ್ಯತಃ ಕರ್ತಾ ವಾಯುಶ್ಚನ್ದ್ರಮಸಸ್ತತಃ ।। <br />ವಾಯುನೈವೋಪಸಂಹಾರಃ ಪ್ರಾಣೋದ್ಗಾತ್ರೋರಯಂ ಕೃತಃ ।।  ೩೬ ।।  </div>
				<div class="verse">ಮನೋಽಧ್ಯಾತ್ಮಂ ಯದಸ್ಯಾಭೂದ್ಬ್ರಹ್ಮಾ ಚೈವಾಧಿಯಜ್ಞಗಃ ।। <br />ತಸ್ಯಾಧಿದೇವತಾ ಚನ್ದ್ರ ಇತಿ ಮಾಧ್ಯಂದಿನಶ್ರುತಿಃ ।।  ೩೭ ।।  </div>
				<div class="verse">ಕರ್ಮತಃ ಕಾಲತೋ ಮೃತ್ಯೋರ್ಮುಕ್ತೋಽಯಂ ಸ್ವರ್ಗಮೇಷ್ಯತಿ ।। <br />ತಂ ಪ್ರಯಾಸ್ಯತಿ ಕೇನಾಯಮಾಕ್ರಮೇಣೇತಿ ಪೃಚ್ಛ್ಯತೇ ।।  ೩೮ ।।  </div>
				<div class="verse">ಸ್ವರ್ಗಲೋಕಗತಾವತ್ರ ಸಾಧನಂ ಪೃಚ್ಛ್ಯತೇ ಯತಃ ।। <br />ಅನ್ತರಿಕ್ಷಮನಾಧಾರಂ ಗತೌ ಹೇತುನಿಷೇಧನಮ್ ।।  ೩೯ ।।  </div>
				<div class="verse">ನ ತು ದೇಹಗ್ರಹೇ ಪ್ರಶ್ನಃ ಸತಿ ಗನ್ತರಿ ಪೃಚ್ಛ್ಯತೇ ।। <br />ಅಗ್ನ್ಯಾದಿದೃಷ್ಟಿಭಿಶ್ಚಾಸ್ಯ ದೇಹಃ ಪ್ರಾಕ್ಪ್ರತಿಪಾದಿತಃ ।।  ೪೦ ।।  ।।  </div>
				<div class="verse">ಮನೋಽಧಿಯಜ್ಞಂ ಬ್ರಹ್ಮೈವ ಬ್ರಹ್ಮಾ ಚನ್ದ್ರೋಽಧಿದೈವತಮ್ ।। <br />ಚನ್ದ್ರೇಣ ಮನಸಾ ಲೋಕಮವಷ್ಟಮ್ಭೇನ ಯಾಸ್ಯತಿ ।।  ೪೧ ।। </div>
				<div class="verse">ಅಧ್ಯಾತ್ಮಂ ಪ್ರಾಣ ಏವ ಸ್ಯಾದುದ್ಗಾತಾ ಯೋಽಧಿಯಜ್ಞಗಃ ।। <br />ಸ ವಾಯುರಿತಿ ಪಾಠೇ ಸ್ಯಾದ್ವ್ಯಾಖ್ಯಾ ಮಾಧ್ಯಂದಿನೇ ತ್ವಿಯಮ್ ।।  ೪೨ ।।  </div>
				<div class="verse">ಯಜಮಾನಶ್ರುತೇರತ್ರ ಪೂರ್ವೋದ್ಗೀಥೈಕವಾಕ್ಯತಃ ।। <br />ಯಜಮಾನೋ ಜಪಸ್ತತ್ರ ಜ್ಞಾನಂ ನೇತ್ಯವಸೀಯತಾಮ್ ।।  ೪೩ ।।  </div>
				<div class="verse">ಸಂಭಾವ್ಯತೇ ನ ಯತ್ತತ್ರ ಯಜಮಾನಸ್ಯ ಮಾನತಃ ।। <br />ಅಸ್ತು ಕಾಮಂ ತದುದ್ಗಾತುರ್ನತು ತದ್ಯಜಮಾನಗಮ್ ।।  ೪೪ ।।  </div>
				<div class="verse">ಇತೀತ್ಯುಕ್ತಪರಾಮರ್ಶೋ ಹ್ಯತಿದೇಶಾರ್ಥ ಉಚ್ಯತೇ ।। <br />ಇತೋಽನ್ಯತ್ರಾತಿಮೋಕ್ಷಾ ಯೇ ತೇಽಪ್ಯೇವಮಿತಿ ವೀಕ್ಷ್ಯತಾಮ್ ।।  ೪೫ ।।  </div>
				<div class="verse">ಅಧಿದೈವಾತ್ಮನಾ ತೇಷಾಂ ದೃಷ್ಟಯಃ ಸಾಧನಾತ್ಮನಾಮ್ ।। <br />ಅತಿಮೋಕ್ಷಾಃ ಸ್ಯುಃ ಸರ್ವತ್ರ ಯಥೋಕ್ತಾದೇವ ಲಕ್ಷಣಾತ್ ।।  ೪೬ ।।  </div>
				<div class="verse">ಫಲವತ್ಕರ್ಮಣಾಂ ಕ್ವಾಪಿ ಕಿಂಚಿತ್ಸಾಮಾನ್ಯಸಂಶ್ರಯಾತ್ ।। <br />ಸಂಪತ್ತಿಮರ್ಹತಾಂ ಸಂಪದಲ್ಪೀಯಃಕರ್ಮಸೂಚ್ಯತೇ ।।  ೪೭ ।।  </div>
				<div class="verse">ಯದಿ ವಾ ತತ್ಫಲಸ್ಯೈವ ಕಿಂಚಿತ್ಸಾಮಾನ್ಯವರ್ತ್ಮನಾ ।। <br />ಸಂಪಾದನಂ ಭವೇತ್ಸಂಪದಗ್ನಿಹೋತ್ರಾದಿಕರ್ಮಣಿ ।।  ೪೮ ।।  </div>
				<div class="verse">ಸಂಪದಾ ಚೇತ್ಫಲಪ್ರಾಪ್ತಿರಶ್ವಮೇಧಾದಿಕರ್ಮಣಾಮ್ ।। <br />ತ್ರಯಾಣಾಮಪಿ ವರ್ಣಾನಾಂ ತತ್ಪಾಠಃ ಫಲವಾನ್ಭವೇತ್ ।।  ೪೯ ।।  </div>
				<div class="verse">ನಾತಿಭಾರೋಽಸ್ತಿ ನೋ ಬುದ್ಧೇಃ ಶಾಸ್ರಂ ಚೇತ್ತತ್ಪರಂ ಭವೇತ್ ।। <br />ವಿದುಷಾಂ ಶ್ರೇಯಸೇಽತೋಽಧ್ವಾ ನ ಕ್ವಚಿತ್ಪ್ರತಿಹನ್ಯತೇ ।।  ೫೦ ।।  </div>
				<div class="verse">ತಿಸೃಭಿರಿತಿ ಸಂಖ್ಯಾರ್ಥಪ್ರಶ್ನನಿರ್ಣಯಮಬ್ರವೀತ್ ।। <br />ಪುರೋನುವಾಕ್ಯಾದ್ಯುಕ್ತ್ಯಾ ತು ಸಂಖ್ಯೇಯಾರ್ಥವಿನಿರ್ಣಯಮ್ ।।  ೫೧ ।।  </div>
				<div class="verse">ತ್ರೈಲೋಕ್ಯಸಂಖ್ಯಾಸಾಮಾನ್ಯಾತ್ಸ್ಯಾತ್ಸರ್ವಪ್ರಾಣಭೃಜ್ಜಭಃ ।। <br />ಸರ್ವಪ್ರಾಣಭೃತಾಂ ಯಸ್ಮಾತ್ರ್ರಿಷ್ವೇವೈತೇಷು ಸಂಭವಃ ।।  ೫೨ ।।  </div>
				<div class="verse">ಉಜ್ಜ್ವಲತ್ವಾದಿಸಾಮಾನ್ಯಾದ್ದೇವಲೋಕಾದಿಸಂಪದಃ ।। <br />ಫಲಸಂಪದ ಏವೈತಾ ನಾತ್ರ ಕರ್ಮ ವಿವಕ್ಷ್ಯತೇ ।।  ೫೩ ।।  </div>
				<div class="verse">ದೀಪ್ತಿರ್ನಾದೋಽಧಃಶಯನಮಾಜ್ಯಮಾಂಸಪಯೋಮ್ಭಸಾಮ್ ।। <br />ದೇವಲೋಕಾದಿಸಂಪತ್ಸ್ಯಾದ್ದೀಪ್ತಿಮತ್ತ್ವಾದಿಸಂಭವಾತ್ ।।  ೫೪ ।।  </div>
				<div class="verse">ವೃತ್ತ್ಯಾನನ್ತ್ಯಾನ್ಮನೋಽನನ್ತಂ ಶಬ್ದಾದೀನಾಮನನ್ತತಃ ।। <br />ವಿಶ್ವೇದೇವಾನ್ಮನೋವೃತ್ತೀಃ ಸಂಪಾದ್ಯಾಽಽನನ್ತ್ಯಸಾಮ್ಯತಃ ।।  ೫೫ ।। </div>
				<div class="verse">ಅನನ್ತಮೇವ ತೇನಾಸೌ ಸಮ್ಯಗ್ಜ್ಞಾನೇನ ವಿನ್ದತಿ ।। <br />ಲೋಕಂ ಯಥೋಕ್ತದೃಷ್ಟಿಃ ಸನ್ಯಜಮಾನಃ ಫಲಂ ಸ್ವಯಮ್ ।।  ೫೩ ।।  </div>
				<div class="verse">ತಿಸ್ರಃ ಪುರೋನುವಾಕ್ಯಾದ್ಯಾ ಋಚಃ ಪೂರ್ವಮುದೀರಿತಾಃ ।। <br />ಯಾಸ್ತಾ ಏವಾತ್ರ ವಿಜ್ಞೇಯಾಃ ಸ್ತೋತ್ರಿಯಾ ಅಪಿ ನಾಪರಾಃ ।।  ೫೭ ।।  </div>
				<div class="verse">ಗೀತಯಸ್ತ್ವಧಿಯಜ್ಞಂ ತಾ ಅಧ್ಯಾತ್ಮಂ ಕಾಸ್ತು ತಾ ಇತಿ ।। <br />ಪ್ರಾಣಾಪಾನವ್ಯಾನರೂಪಾ ಅಧ್ಯಾತ್ಮಂ ತಾಃ ಪ್ರಚಕ್ಷತೇ ।।  ೫೮ ।।  </div>
				<div class="verse">ಜಯೋ ಭೂರಾದಿಲೋಕಾನಾಂ ಸಂಖ್ಯಾದಿತ್ವಾದಿಸಾಮ್ಯತಃ ।। <br />ಅಶ್ವಲೋಽಪ್ಯುಪರೇಮೇಽಥ ಸ್ವೋಕ್ತಪ್ರಶ್ನವಿನಿರ್ಣಯಾತ್ ।।  ೫೯ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯ ಪ್ರಥಮಮಶ್ವಲಬ್ರಾಹ್ಮಣಮ್   </div>
		</div>
		<div class="section" type="brahmana" id="BRVK_C03_S02">
			<div class="sname"> ।।  ದ್ವಿತೀಯಂ ಬ್ರಹ್ಮಾಣಮ್   ।। </div>
				<div class="verse">ಮೃತ್ಯೋರ್ಮುಕ್ತ್ಯತಿಮುಕ್ತೀ ದ್ವೇ ಪೂರ್ವಸ್ಮಿನ್ಬ್ರಾಹ್ಮಣೇ ಗತೇ ।। <br />ಮೃತ್ಯುರೂಪಾವಧೃತಯೇ ಪರಂ ಬ್ರಾಹ್ಮಣಮುಚ್ಯತೇ ।।  ೧ ।। </div>
				<div class="verse">ಕಿಂಲಕ್ಷಣೇನ ಗ್ರಸ್ತೋಽಯಂ ಮೃತ್ಯುನೇತಿ ಪ್ರಚೋದಿತೇ ।। <br />ಗ್ರಹಾತಿಗ್ರಹರೂಪೇಣ ಗ್ರಸ್ತೋಽಯಮಿತಿ ಕಥ್ಯತೇ ।।  ೨ ।। </div>
				<div class="verse">ಅಧಿಭೂತಾಧಿಯಜ್ಞಾದಿಪರಿಚ್ಛೇದಫಲಾತ್ಮಕಃ ।। <br />ಮೋಹಾಸಙ್ಗಾಸ್ಪದೋ ಮೃತ್ಯುರ್ಗ್ರಹಾತಿಗ್ರಹಲಕ್ಷಣಃ ।।  ೩ ।।  </div>
				<div class="verse">ಇತೋ ಮುಕ್ತಸ್ಯ ರೂಪಾಣಿ ತ್ವಗ್ನ್ಯಾದೀನಿ ಪುರಾಽಬ್ರವಮ್ ।। <br />ಉದ್ಗೀಥಬ್ರಾಹ್ಮಣೇ ಪೂರ್ವಮಶ್ವಲಬ್ರಾಹ್ಮಣೇ ತಥಾ ।।  ೪ ।।  </div>
				<div class="verse">ಫಲಂ ಚ ಜ್ಞಾನಯುಕ್ತಾನಾಂ ಕರ್ಮಣಾಮೇತದಿಷ್ಯತೇ ।। <br />ಉತ್ಪತ್ತ್ಯಾದ್ಯನ್ವಯಾತ್ತಸ್ಮಾದನಿತ್ಯಂ ಸ್ಯಾದ್ಘಟಾದಿವತ್ ।।  ೫ ।।  </div>
				<div class="verse">ಅತೋ ಯಥೋಕ್ತಾದೇತಸ್ಮಾತ್ಸಾಧ್ಯಸಾಧನಲಕ್ಷಣಾತ್ ।। <br />ಸಂಸಾರದ್ಬನ್ಧನಾನ್ಮೋಕ್ಷಃ ಕರ್ತವ್ಯೋ ಜ್ಞಾನಹೇತುತಃ ।।  ೬ ।।  </div>
				<div class="verse">ಜ್ಞಾನಕರ್ಮಫಲಂ ದಿವ್ಯಂ ಯದಿ ನಾಮ ಪುರೋದಿತಮ್ ।। <br />ಗ್ರಹಾತಿಗ್ರಹಬನ್ಧೇನ ತಥಾಽಪಿ ಸಿತಮೇವ ತತ್ ।।  ೭ ।। </div>
				<div class="verse">ವಾಙ್ಭನಃಪ್ರಾಣರೂಪಾಣಾಂ ತ್ರ್ಯನ್ನಾತ್ಮನ್ಯಪಿ ಸಂಭವಾತ್ ।। <br />ಗ್ರಹಾತಿಗ್ರಹರೂಪಾಣಾಂ ನಾತೋ ಮುಕ್ತಃ ಪ್ರಜಾಪತಿಃ ।।  ೮ ।।  </div>
				<div class="verse">ವಾಗಾದಯೋ ಗ್ರಹಾ ಜ್ಞಾತಾಶ್ಚತುಷ್ಟ್ವಂ ಚಾವಿವಕ್ಷಿತಮ್ ।। <br />ಅತಿಮೋಕ್ಷಾತಿದೇಶೋಕ್ತೇಸ್ತದ್ವಿಶೇಷೋಽಥ ಭಣ್ಯತೇ ।।  ೯ ।।  </div>
				<div class="verse">ಗ್ರಹಾ ಘ್ರಾಣಾದಯೋ ಜ್ಞೇಯಾ ಗನ್ಧಾದ್ಯಾಸ್ತದತಿಗ್ರಹಾಃ ।। <br />ಗ್ರಹೈರ್ಗನ್ಧಾದಯೋ ಗ್ರಸ್ತಾ ಗ್ರಹಾಶ್ಚಾಽಽತ್ಮಾ ಚ ಗೋಚರೈಃ ।।  ೧೦ ।।  </div>
				<div class="verse">ಅಪಾನೇನಾಽಽಹೃತೋ ಗನ್ಧೋ ಘ್ರಾಣಸ್ಯೈತಿ ವಶಂ ಯಥಾ ।। <br />ಚಕ್ಷುರಾದಿಗ್ರಹಾಸ್ತದ್ವತ್ಪ್ರಾಣಾದಿಸಚಿವೈರಿಹ ।।  ೧೧ ।।  </div>
				<div class="verse">ಗನ್ಧಾದಿವಿಷಯಾ ಧೀಸ್ಥಾಃ ಕರ್ಮಸಂಬೋಧಿತಾ ಯತಃ ।। <br />ಪ್ರಯುಞ್ಜತೇ ಹಿ ಘ್ರಾಣಾದೀಂಸ್ತತಸ್ತೇ ಸ್ಯುರತಿಗ್ರಹಾಃ ।।  ೧೨ ।।  </div>
				<div class="verse">ಯೋಽಯಂ ಮೃತ್ಯುರಿಹ ಪ್ರೋಕ್ತೋ ಮೃತ್ಯುಸ್ತಸ್ಯಾಪಿ ಚಾಪರಃ ।। <br />ಅಸ್ತಿ ನಾಸ್ತೀತಿ ವಾ ಬ್ರೂಹಿ ಯಾಜ್ಞವಲ್ಕ್ಯ ಯಥಾತಥಮ್ ।।  ೧೩ ।।  </div>
				<div class="verse">ಅಸ್ತಿ ಚೇದನವಸ್ಥಾ ಸ್ಯಾದನಿರ್ಮೋಕ್ಷೋ ನ ಚೇದ್ಭವೇತ್ ।। <br />ಇತಿ ಪ್ರತಿವಚಃ ಕಷ್ಟಂ ಮತ್ವೈನಂ ಪರ್ಯಪೃಚ್ಛತ ।।  ೧೪ ।।  </div>
				<div class="verse">ನ ಕಶ್ಚಿನ್ನಿಯತೋ ಭಾವೋ ಮೃತ್ಯುರಿತ್ಯುಪದಿಶ್ಯತೇ ।। <br />ವಿನಾಶಕೋ ಯತೋ ಮೃತ್ಯುರ್ವಿನಾಶ್ಯಾನ್ಪ್ರತಿ ಭಣ್ಯತೇ ।।  ೧೫ ।।  </div>
				<div class="verse">ಮೃತ್ಯೋರಪಿ ಸತೋ ಮೃತ್ಯುರಸ್ತ್ಯೇವೇತಿ ಮಯೋಚ್ಯತೇ ।। <br />ನ ಚಾನವಸ್ಥೇಹಾಽಽಪ್ನೋತಿ ಸರ್ವಮೃತ್ಯುತ್ವಕಾರಣಾತ್ ।।  ೧೬ ।।  </div>
				<div class="verse">ಸರ್ವಾನ್ನಭಕ್ಷಣಾದಗ್ನಿರ್ಮೃತ್ಯುಸ್ತಾವದಸಾವಪಿ ।। <br />ಅಪಾಮನ್ನಂ ಭವನ್ದೃಷ್ಟೋ ಬಹ್ವೀನಾಂ ತನುವಿಗ್ರಹಃ ।।  ೧೭ ।।  </div>
				<div class="verse">ಅಗ್ನಿರ್ಹಿರಣ್ಯಗರ್ಭೋ ವಾ ಹ್ಯಾಪಸ್ತತ್ಕಾರಣಂ ಮತಾಃ ।। <br />ಕಾರ್ಯಾಣಾಂ ಮಾರಣಾನ್ಮೃತ್ಯುಃ ಕಾರಣಂ ಪ್ರಥಿತಂ ಭುವಿ ।।  ೧೮ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಂ ಮೃತ್ಯುರಜ್ಞಾನರೂಪಿಣಃ ।। <br />ಸಂಸಾರಹೇತೋರ್ಮೃತ್ಯೋಃ ಸ್ಯಾನ್ನಾಪೀಹಾಸ್ತ್ಯನವಸ್ಥಿತಿಃ ।।  ೧೯ ।। </div>
				<div class="verse">ನಿರುಣದ್ಧಿ ಯಥಾ ಜನ್ಮ ತನ್ನಾಶಮಪಿ ತತ್ತಥಾ ।। <br />ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಂ ನಾನವಸ್ಥಾಽಪ್ಯತೋ ಭವೇತ್ ।।  ೨೦ ।।  </div>
				<div class="verse">ಅನ್ಯೇಽತೋ ಮೃತ್ಯವೋ ಗೌಣಾಸ್ತೈರ್ಮೃತೌ ಸ್ಯಾತ್ಪುನರ್ಜನಿಃ ।। <br />ಪ್ರಾಕ್ತನಾನ್ಯಪಿ ಜನ್ಮಾನಿ ಸಮ್ಯಗ್ಜ್ಞಾನಂ ತು ಹನ್ತಿ ನಃ ।।  ೨೧ ।।  </div>
				<div class="verse">ಯಥೋಕ್ತ ಏವ ವ್ಯಾಖ್ಯಾನೇ ಯುಕ್ತೇಯಂ ಸ್ಯಾತ್ಫಲಶ್ರುತಿಃ ।। <br />ನ ತು ನಿಃಶೇಷಸಂಸಾರವಿಧ್ವಂಸಿನ್ಯಾತ್ಮಬೋಧನೇ ।।  ೨೨ ।।  </div>
				<div class="verse">ಸಮಸ್ತಮೃತ್ಯೋಸ್ತಮಸಃ ಸಮ್ಯಗಾತ್ಮಾವಬೋಧನಮ್ ।। <br />ಮೃತ್ಯುಸ್ತತ್ಫಲವಿಜ್ಞಪ್ತ್ಯೈ ಪರೋ ಗ್ರನ್ಥೋಽವತಾರ್ಯತೇ ।।  ೨೩ ।।  </div>
				<div class="verse">ಸಮ್ಯಗ್ಜ್ಞಾತಾತ್ಮಯಾಥಾತ್ಮ್ಯೋ ಯದಾಽಯಂ ಮ್ರಿಯತೇ ಪುಮಾನ್ ।। <br />ಕಿಮುತ್ಕ್ರಾಮನ್ತ್ಯತಃ ಪ್ರಾಣಾ ಉತಾಹೋ ನೇತಿ ಭಣ್ಯತಾಮ್ ।।  ೨೪ ।।  </div>
				<div class="verse">ಉತ್ಕ್ರಾನ್ತೌ ಸ್ಯಾದನಿರ್ಮೋಕ್ಷೋ ಜನ್ಮಾರ್ಥಂ ಮರಣಂ ಯತಃ ।। <br />ಅಮೃತಿಶ್ಚಾಪ್ಯನುತ್ಕ್ರಾನ್ತೌ ಸತ್ಸು ಪ್ರಾಣೇಷು ಕಾ ಮೃತಿಃ ।।  ೨೫ ।।  </div>
				<div class="verse">ದುಃಶಕೋತ್ತರಮಿತ್ಯೇವಂ ಪ್ರಶ್ನಂ ಮತ್ವಾಽನ್ವಪೃಚ್ಛತ ।। <br />ಆರ್ತಭಾಗೋ ಮುನಿರ್ವಿದ್ವಾನ್ಸ ಚ ನೇತಿ ತಮಬ್ರವೀತ್ ।।  ೨೬ ।।  </div>
				<div class="verse">ಅಕರ್ತ್ರಾತ್ಮಪರಿಜ್ಞಾನಾದ್ಧ್ವಸ್ತಾವಿದ್ಯಸ್ಯ ಸರ್ವತಃ ।। <br />ದೇಹಾನ್ತರಗ್ರಹಾಭಾವಾತ್ಪ್ರಾಣೋತ್ಕ್ರಾನ್ತೇರಸಂಭವಃ ।।  ೨೭ ।।  </div>
				<div class="verse">ಯದೈವ ಸಮ್ಯಗ್ವಿಜ್ಞಾನಂ ಜಾತಮಸ್ಯಾಽಽಗಮೋಕ್ತಿತಃ ।। <br />ಪ್ರಾಣಾಃ ಸಹೇತವಃ ಸರ್ವೇ ತದೈವಾಸ್ತಾ ನಿರನ್ವಯಾಃ ।।  ೨೮ ।।  </div>
				<div class="verse">ನಾನ್ವಯಂ ಸಹತೇ ಪ್ರತ್ಯಙ್ನ ಚಾಪಿ ವ್ಯತಿರೇಕತಾಮ್ ।। <br />ಕೌಟಸ್ಥ್ಯೈಕತ್ವಹೇತುಭ್ಯಾಂ ಪ್ರತ್ಯಗ್ಯಾಥಾತ್ಮ್ಯವಸ್ತುನಃ ।।  ೨೯ ।।  </div>
				<div class="verse">ಧ್ವಸ್ತಧ್ವಾನ್ತಸ್ಯ ವಿಜ್ಞಾನಾದತೋ ಹೇತುಫಲಾತ್ಮನಾಮ್ ।। <br />ದೃಶೌ ಸ್ಯಾತ್ಸಮವನಯಃ ಸರ್ಪಾದೀನಾಂ ಯಥಾ ಸ್ರಜಿ ।।  ೩೦ ।। </div>
				<div class="verse">ನ ಸ್ವಕಾರಣಸಂಸರ್ಗಸ್ತಸ್ಯ ಜ್ಞಾನಾದಪಹ್ನುತೇಃ ।। <br />ನಿಷ್ಫಲಂ ಚ ಭವೇಜ್ಜ್ಞಾನಂ ಯದಿ ಕಾರಣಸಂಗತಿಃ ।।  ೩೧ ।।  </div>
				<div class="verse">ಉತ್ಕ್ರಾಮನ್ತಿ ನ ಚೇತ್ಪ್ರಾಣಾ ನಾಯಂ ತರ್ಹಿ ಮೃತೋ ಭವೇತ್ ।। <br />ದೇಹಸ್ಯೈವ ಮೃತೇರ್ನೈವಂ ಜೀವೋ ನ ಮ್ರಿಯತೇ ಸದಾ ।।  ೩೨ ।।  </div>
				<div class="verse">ಜೀವಾಪೇತಮಿತಿ ಹ್ಯುಕ್ತೇರ್ಜನ್ಮಾದೇಶ್ಚ ನಿಷೇಧತಃ ।। <br />ಯತ್ಸಂಬನ್ಧಾದಚಿತ್ಕೋಽಪಿ ಜೀವತೀತ್ಯಭಿಧೀಯತೇ ।।  ೩೩ ।।  </div>
				<div class="verse">ದೇಹಸ್ತಸ್ಯ ಕಥಂ ಮೃತ್ಯುರ್ಜೀವಸ್ಯೇಹೋಪಪದ್ಯತೇ ।। <br />ಯತೋಽತೋ ದೇಹಮರಣಂ ಪ್ರಾತ್ಯಕ್ಷ್ಯಾದುಪಪದ್ಯತೇ ।।  ೩೪ ।।  </div>
				<div class="verse">ಪ್ರಾಣಾ ಏವ ವಿಲೀಯನ್ತೇ ಕಿಂವಾಽನ್ಯದಪಿ ಕೃತ್ಸ್ನತಃ ।। <br />ಪ್ರಯೋಜಕಾದಿ ನಿಃಶೇಷಂ ಮ್ರಿಯಮಾಣಾದ್ವಿಪಶ್ಚಿತಃ ।।  ೩೫ ।।  </div>
				<div class="verse">ಪ್ರಾಣಮಾತ್ರವಿನಾಶೇ ಸ್ಯಾದ್ಭೂಯೋ ಜನ್ಮ ಪ್ರಯೋಜಕಾತ್ ।। <br />ಸಪ್ರಯೋಜಕತನ್ನಾಶೇ ಮುಕ್ತಿರಸ್ಯೋಪಪದ್ಯತೇ ।।  ೩೬ ।।  </div>
				<div class="verse">ಕಿಮೇನಂ ನ ಜಹಾತೀತಿ ಪೃಷ್ಟೋ ನಾಮೇತ್ಯಥಾಬ್ರವೀತ್ ।। <br />ನ ಕಿಂಚಿನ್ನ ಜಹಾತೀತಿ ಪ್ರಸಿದ್ಧೇರಿದಮುಚ್ಯತೇ ।।  ೩೭ ।।  </div>
				<div class="verse">ನಾಮಮಾತ್ರಾವಶೇಷಂ ತದಿತ್ಯುಕ್ತೌ ಗಮ್ಯತೇ ಯತಃ ।। <br />ನ ಕಿಂಚಿದವಶಿಷ್ಟಂ ಸ್ಯಾದಿತಿ ಯದ್ವತ್ತಥೇಹ ತತ್ ।।  ೩೮ ।।  </div>
				<div class="verse">ಶಬ್ದಾರ್ಥಶ್ಚಾಽಽಕೃತಿರ್ಯಸ್ಮಾನ್ನಾತೋ ನಾಮ ವಿನಶ್ಯತಿ ।। <br />ಆನನ್ತ್ಯಂ ನಿತ್ಯತೈವಾಸ್ಯ ನಾಮ್ನೋ ನ ವ್ಯಕ್ತಿಭೂರಿತಾ ।।  ೩೯ ।।  </div>
				<div class="verse">ಮೃತ್ಯೋಃ ಪ್ರಯೋಜಕಂ ಯತ್ಸ್ಯಾದ್ಗ್ರಹಾತಿಗ್ರಹರೂಪಿಣಃ ।। <br />ತತ್ಸ್ವರೂಪಾವಧೃತಯೇ ಪ್ರಾರಬ್ಧೈಷೋತ್ತರಾ ಶ್ರುತಿಃ ।।  ೪೦ ।। </div>
				<div class="verse">ವೈಶ್ವಾನರವರಾದತ್ರ ಕೇಚಿದಾಹುರ್ಮಹಾಧಿಯಃ ।। <br />ದೇಹದ್ವಯವಿಮೋಕೇಽಪಿ ನೈವ ಮುಕ್ತಃ ಪುಮಾನಿತಿ ।।  ೪೧ ।।  </div>
				<div class="verse">ನಾಮಮಾತ್ರಾವಶೇಷೋಽಸಾವನ್ತರಾಲೇಽವತಿಷ್ಠತೇ ।। <br />ಪರಾತ್ಮನಃ ಪರಿಚ್ಛಿನ್ನೋಽವಿದ್ಯಯೋಷರರೂಪಯಾ ।।  ೪೨ ।।  </div>
				<div class="verse">ಉಚ್ಛಿನ್ನಕಾಮಕರ್ಮಾಽಸೌ ಕೃತ್ಸ್ನತತ್ಫಲಭೋಗತಃ ।। <br />ಉಚ್ಛಿನ್ನಾಶೇಷಬುದ್ಧ್ಯಾದಿಸ್ತತ್ಕಾರಣಪರಿಕ್ಷಯಾತ್ ।।  ೪೩ ।।  </div>
				<div class="verse">ಅದ್ವೈತದರ್ಶನೇನಾಸ್ಯ ದ್ವೈತದೃಷ್ಟ್ಯಪನುತ್ತಯೇ ।। <br />ಪರ ಆರಭ್ಯತೇ ಗ್ರನ್ಥೋ ಬ್ರಹ್ಮವಿದ್ಯಾವಬುದ್ಧಯೇ ।।  ೪೪ ।।  </div>
				<div class="verse">ಅತ್ರ ಯತ್ಪ್ರತಿವಕ್ತವ್ಯಂ ತದುಕ್ತಮಸಕೃತ್ಪುರಾ ।। <br />ಜಿಹ್ರೇಮ್ಯತ್ರ ಪುನರ್ವಕ್ತುಂ ಪುನರುಕ್ತಗಿರಾ ಭೃಶಮ್ ।।  ೪೫ ।।  </div>
				<div class="verse">ಭಾಷ್ಯೋಪಾತ್ತಮತೋ ಬ್ರೂಮೋ ನಾನುಪಾತ್ತಂ ಕಥಂಚನ ।। <br />ಪಿಷ್ಟಪೇಷಣವತ್ಸರ್ವಂ ಪೂರ್ವಪಕ್ಷೋಕ್ತಿದೂಷಣಮ್ ।।  ೪೬ ।।  </div>
				<div class="verse">ದ್ವೈತದೃಷ್ಟ್ಯೈವ ನಿಃಶೇಷದ್ವೈತಕಾರ್ಯಪರಿಕ್ಷಯಾತ್ ।। <br />ನ ಭೂತಮಾತ್ರೋಪಾದಾನೇ ಬೀಜಮಸ್ತಿ ಮನಾಗಪಿ ।।  ೪೭ ।।  </div>
				<div class="verse">ಪುಮರ್ಥಾವಸಿತೇಃ ಶಾಸ್ರಂ ಕೃತಾರ್ಥಂ ವಿನಿವರ್ತತೇ ।। <br />ಅದ್ವೈತದರ್ಶನೇನಾತೋ ನಾಸ್ತಿ ಕಿಂಚಿತ್ಪ್ರಯೋಜನಮ್ ।।  ೪೮ ।।  </div>
				<div class="verse">ಅದ್ವೈತದರ್ಶನಾರ್ಥಾಯ ಶಾಸ್ರಾರಮ್ಭೋಽತ ಏವ ಚ ।। <br />ನೈವೋಪಪದ್ಯತೇ ಕೃತ್ಸ್ನಪುರುಷಾರ್ಥಾವಸಾನತಃ ।।  ೪೯ ।।  </div>
				<div class="verse">ಉಪಪನ್ನಸ್ತದಾರಮ್ಭೋ ಮಿಥಃಕಾರ್ಯಪೃಥಕ್ತ್ವತಃ ।। <br />ದ್ವೈತಾದ್ವೈತಾತ್ಮಸಂದೃಷ್ಟ್ಯೋರ್ದನ್ತೋಲೂಖಲಯೋರಿವ ।।  ೫೦ ।।  </div>
				<div class="verse">ಆಸಙ್ಗಕಾರ್ಯಮುಚ್ಛಿನ್ನಂ ದ್ವೈತದೃಷ್ಟ್ಯಾಽಽತ್ಮನೋ ಯತಃ ।। <br />ಆಸಙ್ಗ ಏವ ಭೂತಾನಾಮುಪಾದಾನಮಿಹೇಷ್ಯತೇ ।।  ೫೧ ।।  </div>
				<div class="verse">ಸ ಏಷ ದ್ವೈತದೃಷ್ಟ್ಯಾಽತ್ರ ಕರ್ಮಪಕ್ಷೋ ನಿರಾಕೃತಃ ।। <br />ಕಾಮಶ್ಚ ವಾಸನಾಃ ಸರ್ವಾ ಮಾಹಾರಜನಪೂರ್ವಿಕಾಃ ।।  ೫೨ ।।  </div>
				<div class="verse">ಸರ್ವಂ ಚೇದ್ವಿನಿವೃತ್ತಂ ಸ್ಯಾತ್ಕಿಮನ್ಯದವಶಿಷ್ಯತೇ ।। <br />ತತ್ಪರಿಚ್ಛೇದಿ ವಿಜ್ಞಾನಮವಿದ್ಯೈವಾವಶಿಷ್ಯತೇ ।।  ೫೩ ।। </div>
				<div class="verse">ಕರ್ಮಾಽಽರಮ್ಭೇ ವಿಕರ್ತ್ರೇವ ಸ್ವಾಶ್ರಯಸ್ಯ ಸದೇಷ್ಯತೇ ।। <br />ಇಯತ್ತಾ ಕಾರಕಾವಸ್ಥಾ ಪರಿಚ್ಛಿಜ್ಜ್ಞಾನಮೇವ ತು ।।  ೫೪ ।।  </div>
				<div class="verse">ಸೈಷಾಽವಿದ್ಯಾ ಪರಿಚ್ಛೇತ್ರೀ ಯಯಾಽಯಂ ಪರಮಾತ್ಮನಃ ।। <br />ಸಂಸಾರಿತ್ವಂ ಪರಿಚ್ಛಿನ್ನೋ ವಿಜ್ಞಾನಾತ್ಮತ್ವಮಶ್ನುತೇ ।।  ೫೫ ।।  </div>
				<div class="verse">ನಿವೃತ್ತೋ ದ್ವೈತವಿಷಯಾದ್ಯದ್ಯಪ್ಯೇಷ ತಥಾಽಪಿ ತು ।। <br />ಸಂಸಾರಾವಸ್ಥ ಏವಾಥಂ ದ್ವೈತತ್ವಾದ್ಬ್ರಹ್ಮಭೇದತಃ ।।  ೫೬ ।।  </div>
				<div class="verse">ಯತೋಽನವಸಿತಂ ವಾಕ್ಯಂ ಪುಮರ್ಥಾನವಸಾನತಃ ।। <br />ಪ್ರವರ್ತತೇ ಪುರೇವಾತೋ ಬ್ರಹ್ಮಣ್ಯಪ್ಯಯಸಿದ್ಧಯೇ ।।  ೫೭ ।।  </div>
				<div class="verse">ಏಕವಾಕ್ಯತ್ವಮೇತಸ್ಮಾದ್ದೂೈತಾದ್ವೈತಾರ್ಥವಾಕ್ಯಯೋಃ ।। <br />ಮೋಹಾಧ್ವಸ್ತೇರ್ನ ಚಾಶೇಷಃ ಪುರುಷಾರ್ಥಃ ಸಮಾಪ್ಯತೇ ।।  ೫೮ ।।  </div>
				<div class="verse">ಪರಿಚ್ಛೇದಂ ಹಿ ಯತ್ಕಾರ್ಯಂ ತದೇವ ವಿನಿವರ್ತತೇ ।। <br />ಧ್ವಾನ್ತೋಚ್ಛಿತ್ತೌ ವಿಕರ್ತುತ್ವಂ ಕರ್ಮಣಸ್ತ್ವನುವರ್ತತೇ ।।  ೫೯ ।।  </div>
				<div class="verse">ಆಸಙ್ಗಶ್ಚ ತಥೈವಾಽಽಸ್ತೇ ತೇ ಏತೇ ಸಙ್ಗಕರ್ಮಣೀ ।। <br />ಅನಿವೃತ್ತೇ ಸತೀ ಭೂಯೋಽವಿದ್ಯಾಂ ಜನಯಿತುಂ ಕ್ಷಮೇ ।।  ೬೦ ।।  </div>
				<div class="verse">ಅವಿನಿರ್ಭಾಗವೃತ್ತಿತ್ವಾತ್ಸರ್ವದೈವ ಪರಸ್ಪರಮ್ ।। <br />ನ ಚಾವಿಶುದ್ಧೇ ದ್ವೈತಾರ್ಥೇ ಶಕ್ಯಮದ್ವೈತಮೀಕ್ಷಿತುಮ್ ।।  ೬೧ ।।  </div>
				<div class="verse">ಇತ್ಯಾದಿಪೂರ್ವಪಕ್ಷೋಕ್ತಿದೂಷಣೇಷ್ವಾಭಿಧಾಸ್ಯತೇ ।। <br />ಗ್ರನ್ಥಭೂಯಸ್ತ್ವಸಂತ್ರಾಸಾನ್ನೇಹ ಕೃತ್ಸ್ನೋಽಭಿಧೀಯತೇ ।।  ೬೨ ।।  </div>
				<div class="verse">ಭೂರಿ ದೂಷಣಮತ್ರೋಕ್ತಂ ಶ್ರುತ್ಯಾ ಚ ಸ್ವಯಮೇವ ಚ ।। <br />ಪುರುಷೋ ವಾ ಇತಿ ಹ್ಯುಕ್ತ್ಯಾ ತಥಾಽಸ್ಮಾದಿತಿ ವಾಕ್ಯತಃ ।।  ೬೩ ।।  </div>
				<div class="verse">ಕಾರಣಾದಕ್ಷರಾದನ್ನಂ ಪುರುಷೇಣೇಹ ಕರ್ಮಣಾ ।। <br />ಅವ್ಯಾಕೃತಾದಿಭಾವೇನ ವ್ರೀಹ್ಯಾದಿತ್ವಾಯ ಜನ್ಯತೇ ।।  ೬೪ ।।  </div>
				<div class="verse">ತತ್ರೈವಂ ಸತಿ ಯದ್ಯೇತದ್ಯೇತೈವ ಹಿ ಕೇವಲಮ್ ।। <br />ನ ಜನ್ಯತೇಽತಃ ಕ್ಷೀಯೇತ ನ ತ್ವೇತನ್ನೇಹ ಜನ್ಯತೇ ।।  ೬೫ ।।  </div>
				<div class="verse">ನಿತ್ಯಂ ಭುಙ್ಕ್ತೇ ಯಥೈವಾನ್ನಮಾತ್ಮಾ ವಾಗ್ದೇಹಬುದ್ಧಿಭಿಃ ।। <br />ಅಕ್ಷೀಣೈಃ ಕರ್ಮಸಂತಾನೈಸ್ತಥೈವ ಜನಯತ್ಯಪಿ ।।  ೬೬ ।।  </div>
				<div class="verse">ಭೂತಾನಿ ಕ್ಷೀಯಮಾಣಾನಿ ಕರ್ಮಣಾ ಪರಮಾತ್ಮನಃ ।। <br />ಪುರುಷೇಣೇಹ ಜನ್ಯನ್ತೇ ತಸ್ಮಾತ್ಸ ಪುರುಷೋಽಕ್ಷಿತಿಃ ।।  ೬೭ ।।  </div>
				<div class="verse">ಪೂರ್ವಕರ್ಮೋಪಭೋಗೋ ಯಃ ಪುರುಷಾಣಾಂ ಶುಭಾಶುಭಃ ।। <br />ತಸ್ಮಾದಾಸಙ್ಗವೈಶೇಷ್ಯಾದನ್ಯಸ್ಯ ಪ್ರಕ್ರಿಯಾ ಪುನಃ ।।  ೬೮ ।।  </div>
				<div class="verse">ತತ್ರೈವಂ ಸತಿ ಸಾಸಙ್ಗಾಃ ಪ್ರಾಯೇಣ ಪ್ರಾಣಿನೋ ಯತಃ ।। <br />ಅತಃ ಕಾಮಾಶಯವಶಾತ್ಸೃಜ್ಯತೇಽನ್ನಂ ಮುಹುರ್ಮುಹುಃ ।।  ೬೯ ।।  </div>
				<div class="verse">ಕ್ಷೀಯನ್ತೇಽನ್ಯಾಶ್ಚ ಭೋಗೇನ ಚೀಯನ್ತೇಽನ್ಯಾಶ್ಚ ಕರ್ಮಣಾ ।। <br />ಭೂತಮಾತ್ರಾಃ ಪ್ರದೀಪಸ್ಯ ಸಂತಾನೇನಾರ್ಚಿಷೋ ಯಥಾ ।।  ೭೦ ।।  </div>
				<div class="verse">ಪರಸ್ಪರಾತ್ತೃಭೋಜ್ಯತ್ವಸಂಸ್ಕಾರೋಪನಿಬನ್ಧನಮ್ ।। <br />ವಿಜ್ಞಾನಾತ್ಮಭಿರಾರಬ್ಧಂ ಬಂಭ್ರಮೀತ್ಯಖಿಲಂ ಜಗತ್ ।।  ೭೧ ।।  </div>
				<div class="verse">ವಿಜ್ಞಾನಾತ್ಮಾ ಹಿ ಯಃ ಕಶ್ಚಿತ್ಕರ್ಮಣಾ ಯೇನ ಕೇನಚಿತ್ ।। <br />ಸಾಧಿಯೂತಾಧಿದೈವಸ್ಯ ಜಗತಃ ಸರ್ಗಕಾರಣಮ್ ।।  ೭೨ ।।  </div>
				<div class="verse">ಶ್ರುತ್ಯೈತತ್ಸ್ವಯಮೇವೋಕ್ತಂ ಕರ್ಮ ನ ಕ್ಷೀಯತೇ ಯಥಾ ।। <br />ದೈವವಾಗಾದಿಸಂಪತ್ತಿಸ್ತಥಾ ತ್ರ್ಯನ್ನಾತ್ಮದರ್ಶಿನಃ ।।  ೭೩ ।।  </div>
				<div class="verse">ಇದಂ ತತ್ತದಿದಂ ಚೇತಿ ತ್ರಿಷು ಕಾಲೇಷು ನಿತ್ಯತಾಮ್ ।। <br />ಪ್ರಾಹಾಸ್ಯ ವಿದ್ಯಮಾನಸ್ಯ ವಿಕ್ರಿಯಾಮಾತ್ರಮೇವ ತು ।।  ೭೪ ।।  </div>
				<div class="verse">ಯದ್ಯತ್ಕಾಮಯತೇ ಚಾಸ್ಮಾದವಿದ್ಯಾಕಾಮಕರ್ಮಣಾಮ್ ।। <br />ಬ್ರಹ್ಮಣ್ಯವಸ್ಥಿತಸ್ಯಾಪಿ ತ್ವಕ್ಷಯತ್ವಂ ಶ್ರುತಿರ್ಜಗೌ ।।  ೭೫ ।।  </div>
				<div class="verse">ಕೃತ್ಸ್ನಪ್ರಾಪ್ತ್ಯಾ ಕ್ಷಯೋ ನಾತೋ ವಿದ್ಯತೇ ಕಾಮಕರ್ಮಣೋಃ ।। <br />ಪ್ರಮಾಣಾಸಂಭವಾತ್ತಸ್ಮಾದಸಮೀಚೀನಮುಚ್ಯತೇ ।।  ೭೬ ।।  </div>
				<div class="verse">ವ್ಯಕ್ತತಾಯಾಃ ಕ್ಷಯೋ ಯಸ್ತು ಕಾರಣಾತ್ಮತಯಾ ಶ್ರುತಃ ।। <br />ತಾದೃಕ್ಕ್ಷಯಃ ಸುಷುಪ್ತೇಽಪಿ ನೈವಾಸ್ಮಾಭಿರ್ನಿವಾರ್ಯತೇ ।।  ೭೭ ।।  </div>
				<div class="verse">ಪ್ರತ್ಯಕ್ತತ್ತ್ವಪರಿಜ್ಞಾನಜನ್ಮೈವ ಧ್ವಂಸಹೇತುತಾಮ್ ।। <br />ದ್ವೈತಸ್ಯೈತಿ ಪುಮರ್ಥಶ್ಚ ನಾತೋಽನ್ಯತ್ಕಿಂಚಿದಿಷ್ಯತೇ ।।  ೭೮ ।।  </div>
				<div class="verse">ತಮೇತಮಿತಿ ಚ ತಥಾ ಸರ್ವೇಷಾಮಪಿ ಕರ್ಮಣಾಮ್ ।। <br />ಪ್ರತ್ಯಗ್ಜ್ಞಾನಸಮುತ್ಪತ್ತೌ ವಿನಿಯೋಗಃ ಪ್ರದರ್ಶಿತಃ ।।  ೭೯ ।।  </div>
				<div class="verse">ಭಿದ್ಯತೇ ಹೃದಯಗ್ರನ್ಥಿಶ್ಛಿದ್ಯನ್ತೇ ಸರ್ವಸಂಶಯಾಃ ।। <br />ಕ್ಷೀಯನ್ತೇ ಚಾಸ್ಯ ಕರ್ಮಾಣಿ ತಸ್ಮಿನ್ದೃಷ್ಟೇ ಪರಾವರೇ ।।  ೮೦ ।।  </div>
				<div class="verse">ಭೋಗಕ್ಷಯೇಣ ಕಾಮ್ಯಾನಾಂ ನಿಷಿದ್ಧಾನಾಂ ಚ ಕರ್ಮಣಾಮ್ ।। <br />ಕ್ಷಯ ಆರಬ್ಧಕಾರ್ಯಾಣಾಂ ಜ್ಞಾನಿನೋಽಪಿ, ನ ಬೋಧತಃ ।।  ೮೧ ।।  </div>
				<div class="verse">ಆಭವಾದರ್ಜಿತಾನಾಂ ತು ಸರ್ವೇಷಾಮಪಿ ಕರ್ಮಣಾಮ್ ।। <br />ಕ್ಷಯೋಽನಾರಬ್ಧಕಾರ್ಯಾಣಾಂ ಸಮ್ಯಗ್ಜ್ಞಾನಪ್ರಸೂತಿತಃ ।।  ೮೨ ।।  </div>
				<div class="verse">ಜ್ಞಾನೋತ್ಪತ್ತೌ ಕ್ಷಯೇ ಮಾನಂ ಕರ್ಮಣಾಂ ವಿದ್ಯತೇ ಯಥಾ ।। <br />ಕೃತ್ಸ್ರಪ್ರಾಪ್ತ್ಯಾ ಕ್ಷಯೇ ಮಾನಂ ನ ತಥಾ ಕಿಂಚಿದಿಷ್ಯತೇ ।।  ೮೩ ।।  </div>
				<div class="verse">ಪರಿಚ್ಛೇತ್ರೀ ನ ಚಾವಿದ್ಯಾ ತಮೋರೂಪಾ ಹಿ ಸಾ ಯತಃ ।। <br />ಆಚ್ಛಾದಿಕಾಽತಃ ಸಾ ಯುಕ್ತಾ ಸಮಸ್ತವ್ಯಸ್ತರೂಪಿಣಃ ।।  ೮೪ ।।  </div>
				<div class="verse">ನ ಚಾಪಿ ಮಿಥ್ಯಾವಿಜ್ಞಾನಂ ಪರಿಚ್ಛೇದಕಮಿಷ್ಯತೇ ।। <br />ಪರಿಚ್ಛಿನತ್ತಿ ಕಿಂ ವ್ಯೋಮ ನೀಲಜ್ಞಾನಂ ಮನಾಗಪಿ ।।  ೮೫ ।।  </div>
				<div class="verse">ಸತೋ ಹಿ ವ್ಯಞ್ಜಕಂ ಮಾನಂ, ನ ತು ತತ್ಕುಮ್ಭಕಾರವತ್ ।। <br />ಮೇಯವಸ್ತ್ವನುರೋಧಿತ್ವಾತ್ಪರಿಚ್ಛೇದಕತಾ ಧಿಯಃ ।।  ೮೬ ।।  </div>
				<div class="verse">ಯಥಾವಸ್ತ್ವನುರೋಧಿತ್ವಮಜ್ಞನಸ್ಯಾಪಿ ಚೇನ್ಮತಮ್ ।। <br />ಮುಕ್ತೇ ಮೇಯೇ ಸದಾ ಮುಕ್ತಿರ್ಬನ್ಧೋ ವಾ ಸ್ಯಾದ್ವಿಪರ್ಯಯೇ ।।  ೮೭ ।।  </div>
				<div class="verse">ನಾಽಽತ್ಮಾಽನಾನ್ಮೀಯಕಾರ್ಯಸ್ಯ ಸ್ಯಾದುಪಾದಾನಕಾರಣಮ್ ।। <br />ಅತಾದಾತ್ಮ್ಯಾನ್ನ ಹಿ ಘಟಂ ಜನಯನ್ತೀಹ ತನ್ತವಃ ।।  ೮೮ ।।  </div>
				<div class="verse">ಪರಾತ್ಮನಃ ಸ್ವತೋಽವಿದ್ಯಾ ಬಹಿಷ್ಠೇ ಕಾಮಕರ್ಮಣೀ ।। <br />ಆಗತೇ ನತ್ವವಿದ್ಯಾಯಾ ಭವತೈವೈತದುಚ್ಯತೇ ।।  ೮೯ ।।  </div>
				<div class="verse">ನ ಚಾಪ್ಯವಿದ್ಯಾಮಸತೀಂ ಶಕ್ನುತಃ ಕಾಮಕರ್ಮಣೀ ।। <br />ತದಕಾರಣತಃ ಕರ್ತುಂ ಮೃತ್ಸ್ನೇಭಾಶ್ವಾದಿಕಂ ಯಥಾ ।।  ೯೦ ।।  </div>
				<div class="verse">ನ ಚಾತ್ಯನ್ತಾಸತೋ ಜನ್ಮ ಕುರ್ಯಾಲ್ಲೋಕೇಽಪು ಕಾರಣಮ್ ।। <br />ನರ್ತೇ ಧರಾಂ ಸುವೃಷ್ಟ್ಯಾಽಪಿ ಪದ್ಮಿನೀಸಂಭವೋಽಮ್ಬರಾತ್ ।।  ೯೧ ।।  </div>
				<div class="verse">ಬ್ರಹ್ಮೈವ ಚೇದವಿದ್ಯಾಯಾ ಜನ್ಮನಃ ಕಾರಣಂ ಮತಮ್ ।। <br />ತಸ್ಮಿನ್ಸತಿ ಸಮುಚ್ಛಿತ್ತಿರವಿದ್ಯಾಯಾಃ ಕಥಂ ಭವೇತ್ ।।  ೯೨ ।।  </div>
				<div class="verse">ಆತ್ಯನ್ತಿಕೀ ಸಮುಚ್ಛಿತ್ತಿಃ ಸ್ಯಾಚ್ಚೇನ್ಮೋಹಸ್ಯ ಕಾರಣೇ ।। <br />ಸತ್ಯೇವ ನಶ್ವರಸ್ಯಾಸ್ಯ ಸ್ವತಃ ಕಿಂ ಸಾಧನೈರ್ವದ ।।  ೯೩ ।।  </div>
				<div class="verse">ನ ಚೇತ್ತೇ ಶಕ್ನುತೋಽವಿದ್ಯಾಂ ರಕ್ಷಿತುಂ ಕಾಮಕರ್ಮಣೀ ।। <br />ವಿದ್ಯಮಾನಾಂ ವಿನಷ್ಟಾಂ ತು ಕರ್ತುಂ ತೇ ಶಕ್ನುತಃ ಕಥಮ್ ।।  ೯೪ ।।  </div>
				<div class="verse">ಕಾಮಕರ್ಮಾದಿಹಾನೇಽಪಿ ಯದ್ಯವಿದ್ಯಾಽವಶಿಷ್ಯತೇ ।। <br />ನೇತೀತಿ ವಚಸೋ ವ್ಯಾಖ್ಯಾ ತಥಾ ಸತಿ ವಿರುಧ್ಯತೇ ।।  ೯೫ ।।  </div>
				<div class="verse">ನೇತೀತಿ ಪ್ರಥಮಃ ಶಬ್ದೋ ಮೂರ್ತಾಮೂರ್ತನಿಷೇಧಕೃತ್ ।। <br />ದ್ವಿತೀಯೋ ನೇತಿ ಯಃ ಸೋಽಥ ಭಾವನಾಪ್ರತಿಷೇಧಕೃತ್ ।।  ೯೬ ।।  </div>
				<div class="verse">ಭಾವನಾದಿವಿಶೇಷೇಷು ಯಚ್ಛಾನ್ತೇಷ್ವವಶಿಷ್ಯತೇ ।। <br />ನಿಷ್ಕಲಂ ತತ್ಪರಂ ಬ್ರಹ್ಮ ನೇತಿ ನೇತ್ಯುಪದಿಶ್ಯತೇ ।।  ೯೭ ।।  </div>
				<div class="verse">ಜ್ಞಾತಂ ಬ್ರಹ್ಮ ಯಥಾವಚ್ಚ ನ ಚಾಪಾಗಾತ್ತತಸ್ತಮಃ ।। <br />ಇತ್ಯೇತದವಿರುದ್ಧಂ ಸ್ಯಾತ್ಪ್ರಸಾದಾಜ್ಜಾತವೇದಸಃ ।।  ೯೮ ।।  </div>
				<div class="verse">ದ್ವೈತಾರ್ಥಸ್ಯ ವಿಶುದ್ಧಿಶ್ಚ ಕೀದೃಶ್ಯತ್ರ ವಿವಕ್ಷಿತಾ ।। <br />ಅದ್ವೈತಾನಭಿಸಂಬನ್ಧೋ ನಾಶೋ ವಾ ಮಲಶುದ್ಧಿವತ್ ।।  ೯೯ ।।  </div>
				<div class="verse">ಸಮಸ್ತವ್ಯಸ್ತಸಂದೃಷ್ಟೌ ನಾದ್ವೈತಾದ್ವೈೂತತಾ ಪೃಥಕ್ ।।  ೧೦೦ ।। <br />ತಯೋರೈಕಾತ್ಮ್ಯತೋ ಯುಕ್ತಾ ನಾಪಿ ತನ್ನಾಶ ಇಷ್ಯತೇ ।। <ಬ್ರ್/>ನಷ್ಟೇ ದ್ವೈತೇಽಖಿಲೇ ನ ಸ್ಯಾತ್ಸಮಸ್ತವ್ಯಸ್ತದರ್ಶನಮ್ ।।  ೧೦೧ ।।  </div>
				<div class="verse">ಶೀತೋಷ್ಣಯೋರಿವ ಕಥಂ ಪರಸ್ಪರವಿರೋಧಿನೋಃ ।। <br />ಏಕತ್ರ ಸಮವಾಯಃ ಸ್ಯಾತ್ಸಮಸ್ತವ್ಯಸ್ತಧರ್ಮಯೋಃ ।।  ೧೦೨ ।।  </div>
				<div class="verse">ಅಪೂರ್ವಾದಿಷು ಜೀವತ್ಸು ಶ್ರುತಿವಾಕ್ಯೇಷು ಶಕ್ಯತೇ ।। <br />ನೇಶ್ವರೇಣಾಪಿ ನಿರ್ವಕ್ತುಂ ಸಮಾಸ್ತವ್ಯಸ್ತತಾಽಽತ್ಮನಃ ।।  ೧೦೩ ।।  </div>
				<div class="verse">ನ ಚ ಕುಮ್ಭಾದಿವದೃಷ್ಟಿರಾತ್ಮನೋಽವ್ಯತಿರೇಕತಃ ।। <br />ಅನಾತ್ಮತ್ವಪ್ರಸಕ್ತಿಃ ಸ್ಯಾದ್ರಷ್ಟೃದೃಶ್ಯಪ್ರಭೇದತಃ ।।  ೧೦೪ ।।  </div>
				<div class="verse">ನೋ ಚೇತ್ಸಮಸ್ತದೃಷ್ಟ್ಯೌವ ವ್ಯಸ್ತದೃಷ್ಟಿಃ ಸಮಾಪ್ಯತೇ ।। <br />ಆತ್ಮನೀತಿ ಶ್ರುತೇರ್ವಾಕ್ಯಪ್ರಮಾಣಂ ಪ್ರಸಜ್ಯತೇ ।।  ೧೦೫ ।।  </div>
				<div class="verse">ಯೇನಾಶ್ರುತಂ ಶ್ರುತಮಿತಿ ಕಸ್ಮಿನ್ನ್ವಿತಿ ತಥಾ ವಚಃ ।। <br />ಇತ್ಯಾದಿ ಸುವಿರುದ್ಧಂ ಸ್ಯಾನ್ನ ಚಾಪೀಹಾಪರಾ ಮಿತಿಃ ।।  ೧೦೬ ।।  </div>
				<div class="verse">ಸಮಸ್ತವ್ಯಸ್ತಸಂದೃಷ್ಟೌ ನ ಕಿಂಚಿದಪಿ ದೃಶ್ಯತೇ ।। <br />ಪೂರ್ಣಾಜ್ಞಾನೈಕಹೇತುತ್ವಾದ್ರಜ್ಜುಸರ್ಪಾದಿದೃಷ್ಟಿವತ್ ।।  ೧೦೭ ।।  </div>
				<div class="verse">ಅಣೂನ್ಪ್ರತ್ಯೇಕಶಃ ಸರ್ವಾನ್ಸ ಗೃಹ್ಣೀಯಾದಯತ್ನತಃ ।। <br />ದ್ವೈತಭೇದಾನಿಮಾನ್ಸರ್ವಾನೇಕೈಕಸ್ಯ ನ ವೇತ್ತಿ ಯಃ ।।  ೧೦೮ ।। </div>
				<div class="verse">ಸರ್ವೇಷ್ವಪಿ ಚ ದೃಷ್ಟೇಷು ದ್ವೇತಭೇದೇಷು ಕೇನಚಿತ್ ।। <br />ಆನನ್ತ್ಯಂ ಬ್ರಹ್ಮತಾ ಚಾಸ್ಯ ದುರ್ಘಟಾ ಸ್ಯಾತ್ತಥಾ ಸತಿ ।।  ೧೦೯ ।।  </div>
				<div class="verse">ದ್ರವ್ಯದೃಷ್ಟ್ಯಾ ಸಮೀಕ್ಷ್ಯನ್ತೇ ಧರ್ಮಾ ನೀಲಾದಯೋ ಯಥಾ ।। <br />ಆತ್ಮದೃಷ್ಟ್ಯಾ ತಥೇಕ್ಷ್ಯನ್ತೇ ನಾನಾತ್ಮಾನೋ ವಿರೋಧತಃ ।।  ೧೧೦ ।।  </div>
				<div class="verse">ತಥಾಚೇಹಾಽಽಗಮವಚಃ ಪರಾಞ್ಚೀತಿ ವಿರುದ್ಧತಾಮ್ ।। <br />ಆತ್ಮಾನಾತ್ಮಾರ್ಥಸಂದೃಷ್ಟ್ಯೋಃ ಸ್ಫುಟಂ ನಃ ಪ್ರತ್ಯಪೀಪದತ್ ।।  ೧೧೧ ।।  </div>
				<div class="verse">ಆತ್ಮಾ ವಾ ಅರ ಇತ್ಯುಕ್ತೌ ನೈವಾನಾತ್ಮೇಕ್ಷಣೇ ವಿಧಿಃ ।। <br />ಅನೂದ್ಯೈವ ಯಥಾಪ್ರಾಪ್ತಮಾತ್ಮದೃಷ್ಟಿರ್ವಿಧೀಯತೇ ।।  ೧೧೨ ।।  </div>
				<div class="verse">ಯತ್ರ ಯತ್ರ ವಿಧಿರ್ದೃಷ್ಟಸ್ತತ್ರ ತತ್ರಾಽಽತ್ಮಕರ್ಮಕಃ ।। <br />ಕೃತ್ಸ್ನಾನಾತ್ಮಾನುವಾದೇನ ಪ್ರತ್ಯಗ್ದೃಷ್ಟಿರ್ವಿಧೀಯತೇ ।।  ೧೧೩ ।।  </div>
				<div class="verse">ಸಾಧ್ಯಸಾಧನಸಂಬನ್ಧವಿಜ್ಞಾನಂ ನಾನ್ಯತಃ ಶ್ರುತೇಃ ।। <br />ತದನ್ಯೇಷು ಪದಾರ್ಥೇಷು ಪ್ರತ್ಯಕ್ಷಾದಿಪ್ರಮಾಣತಃ ।।  ೧೧೪ ।।  </div>
				<div class="verse">ಸರ್ವಮಾನಾತಿವರ್ತ್ಯಾತ್ಮಪ್ರತಿಪತ್ತೌ ತತಃ ಶ್ರುತಿಃ ।। <br />ನಿಮಿತ್ತತ್ವೇನ ಸನ್ಮಾನಂ ಸುಷುಪ್ತೋತ್ಥಾಪಕೋಕ್ತಿವತ್ ।।  ೧೧೫ ।।  </div>
				<div class="verse">ಮನ್ತ್ರಾಮ್ನಾಯೋಽಪ್ಯುಪನ್ಯಸ್ತೋ ಯಥೇಹ ನ ವಿರುಧ್ಯತೇ ।। <br />ತಥೋದರ್ಕೇ ಪ್ರವಕ್ಷ್ಯಾಮಃ ಸರ್ವಂ ಭದ್ರಂ ತತೋಽಸ್ತ್ವಿದಮ್ ।।  ೧೧೬ ।।  </div>
				<div class="verse">ಪರಾಪರತ್ವಭೇದೇನ ದ್ವೇ ವಿದ್ಯೇ ಸಮುದೀರಿತೇ ।। <br />ವಿದ್ಯಾವಿದ್ಯೇ ಇಹೋಚ್ಯೇತೇ ತಮೋವಸ್ತ್ವವಸಾನತಃ ।।  ೧೧೭ ।।  </div>
				<div class="verse">ತಪೋ ವಿದ್ಯಾ ಚ ವಿಪ್ರಸ್ಯ ನಿಃಶ್ರೇಯಸಕರಂ ಪರಮ್ ।। <br />ತಪಸಾ ಕಲ್ಮಷಂ ಹನ್ತಿ ವಿದ್ಯಯಾಽಮೃತಮಶ್ನುತೇ ।।  ೧೧೮ ।।  </div>
				<div class="verse">ಧ್ವಸ್ತಾಧ್ಯಾತ್ಮಾದಿಸಂಭೇದಃ ಪ್ರತ್ಯಙ್ಭೋಹೈಕಮಾತ್ರಭಾಕ್ ।। <br />ದ್ರಷ್ಟವ್ಯ ಇತ್ಯಾದಿವಿಧೌ ಪ್ರವರ್ತೇತ ಜಡಃ ಕಥಮ್ ।।  ೧೧೯ ।।  </div>
				<div class="verse">ಇತ್ಯಾದಿ ಪೂರ್ವಮೇವೋಕ್ತಂ ದೂಷಣಂ ದೂಷಿತಾತ್ಮನಾಮ್ ।। <br />ಆತ್ಮಾನಮೇವೇತ್ಯತ್ರೈವ ನ ಭೂಯೋಽತ್ರಾಭಿಧೀಯತೇ ।।  ೧೨೦ ।।  </div>
				<div class="verse">ಸುವಿಸ್ಪಷ್ಟಾರ್ಥತೋ ಭಾಷ್ಯಂ ಟೀಕಾಂ ನೈವ ವ್ಯಪೇಕ್ಷತೇ ।। <br />ತಸ್ಮಾದ್ಭಾಷ್ಯಾಕ್ಷರೈರೇವ ಶೇಷೋಽರ್ಥೋಽತ್ರ ಪ್ರತೀಯತಾಮ್ ।।  ೧೨೧ ।।  </div>
				<div class="verse">ಗ್ರಹಾತಿಗ್ರಹರೂಪಂ ತತ್ಪ್ರಯುಕ್ತಂ ಕೇನ ಬನ್ಧನಮ್ ।। <br />ಪ್ರಯೋಜಕಾವಧೃತಯೇ ಯಾಜ್ಞವಲ್ಕ್ಯೇತ್ಯುವಾಚ ಹ ।।  ೧೨೨ ।।  </div>
				<div class="verse">ಕರ್ಮಾಶ್ರಯತ್ವತೋ ಲಿಙ್ಗಾದವಿದ್ವಾನಿಹ ಗೃಹ್ಯತೇ ।। <br />ಪ್ರಕೃತಾಯಾ ವಿಭಕ್ತೇಶ್ಚ ವಿಭಕ್ತ್ಯನ್ತರಸಂಶ್ರಯಾತ್ ।।  ೧೨೩ ।।  </div>
				<div class="verse">ಯತ್ರಾಸ್ಯಾವಿದುಷಃ ಪುಂಸೋ ಮೃತಸ್ಯಾಽಽಯುಷ್ಪರಿಕ್ಷಯಾತ್ ।। <br />ಸ್ವಯೋನಿಂ ವಾಕ್ಸಮಪ್ಯೇತಿ ವಾತಂ ಪ್ರಾಣೋಽನುಗಚ್ಛತಿ ।।  ೧೨೪ ।।  </div>
				<div class="verse">ಅಗ್ನ್ಯಾದಿದೇವತಾಂಶಾ ಯೇ ಭೋಗಾರ್ಥಂ ಕರ್ಮಣಾಽರ್ಜಿತಾಃ ।। <br />ವಾಗಾದಿಶಬ್ದೈರುಚ್ಯನ್ತೇ ತ ಏವಾತ್ರ ನ ಪೌರುಷಾಃ ।।  ೧೨೫ ।।  </div>
				<div class="verse">ಪುಂಸಃ ಕರ್ಮಕ್ಷಯೇ ಸ್ವಾಂಶಾನ್ಸಂಹರನ್ತಿ ಯಥಾಯಥಮ್ ।। <br />ಅಗ್ನ್ಯಾದಿದೇವತಾಃ ಸೋಽಯಮುಪಸಂಹಾರ ಉಚ್ಯತೇ ।।  ೧೨೬ ।।  </div>
				<div class="verse">ಪುಂಸೋ ದೇಹಗ್ರಹೇ ಭೂಯೋ ದೇಹಸ್ಥಾನೇಷು ದೇವತಾಃ ।। <br />ಅಂಶಂ ನಿದಧತಿ ಸ್ವಂ ಸ್ವಂ ಕರ್ಮಭೋಗಪ್ರಸಿದ್ಧಯೇ ।।  ೧೨೭ ।।  </div>
				<div class="verse">ಹೃದ್ಯಾಕಾಶ ಇಹಾಽಽಮೇತಿ ಸ್ಯಾದಾಕಾಶಾಪ್ಯಯತ್ವತಃ ।। <br />ಪ್ರಶ್ನಸ್ಯ ವಿಷಯತ್ವೇನ ವಿಜ್ಞಾನಾತ್ಮೋಪಯೋಗತಃ ।।  ೧೨೮ ।।  </div>
				<div class="verse">ಅಧಿಷ್ಠಾತೃವಿಯುಕ್ತಾನಿ ನ್ಯಸ್ತದಾತ್ರೋಪಮಾನಿ ಹಿ ।। <br />ವಾಗಾದಿಕರಣಾನೀತಿ ನಾಲಂ ಪುಂಭೋಗಸಿದ್ಧಯೇ ।।  ೧೨೯ ।।  </div>
				<div class="verse">ವಿದೇಹದೇವತಃ ಕಾಯಂ ಭವತ್ಯೇಷ ಪುಮಾನಿತಿ ।। <br />ಆಶ್ರಯಂ ಕೇತಿ ಪುಂಸೋಽಸಾವಪ್ರಾಕ್ಷೀನ್ಮುನಿಸತ್ತಮಮ್ ।।  ೧೩೦ ।।  </div>
				<div class="verse">ಕಿಂ ಕಾರಣಾತ್ಮತಾಮೇತಿ ಕಿಂವಾ ಕೇನಚಿದಾತ್ಮನಾ ।। <br />ಅವತಿಷ್ಠತ ಏವಾಯಂ ಕಿವಾ ಕರ್ಮೈವ ಸಂಶ್ರಿತಃ ।।  ೧೩೧ ।।  </div>
				<div class="verse">ಗುಣಾನ್ವಾ ಯದಿ ವೇಶಾನಂ ಕಾಲಂ ವಾ ದೈವಮೇವ ವಾ ।। <br />ಯದೃಚ್ಛಾಂ ಸಂತತಿಂ ಶೂನ್ಯಂ ವಿನಾಶಂ ವೇತಿ ಭಣ್ಯತಾಮ್ ।।  ೧೩೨ ।।  </div>
				<div class="verse">ಪ್ರಶ್ನೇನ ಭಾವಿತಸ್ತುಷ್ಟಃ ಪಾಣಿಮಸ್ಯಾಗ್ರಹೀದೃಷಿಃ ।। <br />ಅನ್ಯಾಸಾಧಾರಣಂ ಪ್ರಶ್ನಮಪ್ರಾಕ್ಷೀದಿತಿ ವಿಸ್ಮಿತಃ ।।  ೧೩೩ ।।  </div>
				<div class="verse">ಅಸಾಧಾರಣ್ಯಸಿದ್ಧ್ಯರ್ಥಮಾವಾಮೇವೇತ್ಯತೋಽವದತ್ ।। <br />ವಿದ್ಯಾಗುಪ್ತಿಶ್ಚ ಬಹುಶಃ ಶ್ರುತಾವಪಿ ಸಮೀಕ್ಷ್ಯತೇ ।।  ೧೩೪ ।।  </div>
				<div class="verse">ಆವಯೋರೇವ ವಿಜ್ಞಾನಂ ಯಥೇದಂ ಪ್ರಾಗಭೂದಿತಃ ।। <br />ಆವಾಮೇವ ತಥೈವೋರ್ಧ್ವಂ ವೇದಿಷ್ಯಾವೋ ಯಥೋದಿತಮ್ ।।  ೧೩೫ ।।  </div>
				<div class="verse">ಸಜನೇ ಪ್ರಶ್ನ ಏತಸ್ಮಿನ್ಖ್ಯಾಪ್ಯಮಾನೇ ತ್ವಯೋದಿತೇ ।। <br /> ನ ಸಿಧ್ಯೇದಾವಯೋರುಕ್ತಂ ಪ್ರಯೋಜನಮಿದಂ ಧ್ರುವಮ್ ।।  ೧೩೬ ।।  </div>
				<div class="verse">ನ ತ್ವನ್ಯೋಕ್ತಿಪರಿತ್ರಾಸಾದ್ಯಾಜ್ಞವಲ್ಕ್ಯೋಽಬ್ರವೀದಿದಮ್ ।। <br />ಜಲ್ಪೇ ವಾದ್ಯತಿರೇಕೇಣ ನಾನ್ಯೋ ವಕ್ತಿ ಯತಸ್ತತಃ ।।  ೧೩೭ ।।  </div>
				<div class="verse">ಪರಿಶಿಷ್ಟಾನಪಿ ಪ್ರಶ್ನಾನುತ್ಕ್ರಮ್ಯ ವ್ಯಾಕರೋದಸೌ ।। <br />ಸಜನಾದಿತಿ ನಾತಃ ಸ್ಯಾದನ್ಯೋಕ್ತಿಭಯಕಾರಣಮ್ ।।  ೧೩೮ ।।  </div>
				<div class="verse">ಸಾಧ್ವೇತದಿತಿ ಸಂಭಾವ್ಯ ಸಜನಾದುತ್ಸಸರ್ಪತುಃ ।। <br />ಯಾಜ್ಞವಲ್ಕ್ಯಾರ್ತಭಾಗೌ ತಾವುತ್ಕ್ರಮ್ಯ ಚ ಜಜಲ್ಪತುಃ ।।  ೧೩೯ ।।  </div>
				<div class="verse">ಸಜನಾತ್ತಾವಥೋತ್ಕ್ರಮ್ಯ ಮಿಥಸ್ತತ್ರ ಯದೂಚತುಃ ।। <br />ತತ್ಸರ್ವಂ ಶ್ರುತಿರಾಚಖ್ಯಾವಸ್ಮತ್ಪ್ರಿಯಚಿಕೀರ್ಷಯಾ ।।  ೧೪೦ ।।  </div>
				<div class="verse">ಕರ್ಮಾದಿಪರತನ್ತ್ರತ್ವಾತ್ಸ್ವಾಶ್ರಯೋ ನಾಯಮಿಷ್ಯತೇ ।। <br />ಸಂಸಾರಭೂಮಿವರ್ತಿತ್ವಾನ್ನ ಚಾಽಽತ್ಮಾ ಕಾರಣಾಶ್ರಯಃ ।।  ೧೪೧ ।।  </div>
				<div class="verse">ಅಚಿತ್ಕತ್ವಾತ್ಪ್ರಧಾನಾದಿ ಪುಂಸೋ ನ ಸ್ಥಾನಮಿಷ್ಯತೇ ।। <br />ನ ಕರ್ಮ ತತ್ಫಲಂ ವೇತ್ತಿ ನ ಚ ಕಸ್ಯೈತಿ ಸಂಗತಿಮ್ ।।  ೧೪೨ ।।  </div>
				<div class="verse">ನ ಚೇಶ್ವರೇ ಸ್ಥಿತಿಸ್ತಸ್ಯ ಶಾಸ್ರಾನಾರಮ್ಭಸಕ್ತಿತಃ ।। <br />ಕೃತನಾಶಾಕೃತಪ್ರಾಪ್ತೀ ಪ್ರಾಪ್ನುತೋ ನುಸ್ತಥಾ ಸತಿ ।।  ೧೪೩ ।।  </div>
				<div class="verse">ದೈವಾಧಿಷ್ಠಿತ ಏವಾಯಂ ಕರ್ಮಕಾಲವಶಾನುಗಃ ।। <br />ಪ್ರವರ್ತತಾಂ ಚೇತ್ಪುರುಷೋ ನೈವಮಪ್ಯುಪಪದ್ಯತೇ ।। <br />ಜಡತ್ವಾದಿತಿ ಪೂರ್ವೋಕ್ತೋ ದೋಷೋಽತ್ರಾಪಿ ಚ ವಿದ್ಯತೇ ।।  ೧೪೪ ।।  </div>
				<div class="verse">ಸದೇವತಾಕಂ ಪೂರ್ವೋಕ್ತಂ ಸಮರ್ಥಮಿತಿ ಚೇನ್ಮತಮ್ ।।  ೧೪೫ ।। <br />ಪ್ರವೃತ್ತಿರಪ್ರವೃತ್ತಿರ್ವಾ ದೇವತೈಶ್ವರ್ಯತಃ ಸದಾ ।। <br />ನಿಯಮೇ ಹೇತ್ವಸದ್ಭಾವಾನ್ನ ಸ್ಯಾನ್ನೈಯಮಿಕೀ ಸ್ಥಿತಿಃ ।।  ೧೪೬ ।।  </div>
				<div class="verse">ನ ಚಾಪಿ ಕೇವಲಂ ಕರ್ಮ ಪುಂಸಃ ಸ್ಯಾದಾಶ್ರಯೋ ಯತಃ ।। <br />ಅಚೇತನತ್ವಾನಿತ್ಯತ್ವದೋಷದುಷ್ಟಂ ಪುರೋದಿತಮ್ ।।  ೧೪೭ ।।  </div>
				<div class="verse">ಮಯಾಽಯಮನುಯಾತವ್ಯಃ ಕರ್ತಾ ಚಾಯಂ ಮಮಾಭವತ್ ।। <br />ಕಾಲಾದಿವಿಷಯಂ ಜ್ಞಾನಂ ಧ್ವಂಸಿನಃ ಕರ್ಮಣಃ ಕುತಃ ।।  ೧೪೮ ।। </div>
				<div class="verse">ಯತ ಏವಮತಃ ಸರ್ವೇ ಕಾಲದೈವೇಶ್ವರಾದಯಃ ।। <br />ಕರ್ಮಪ್ರಧಾನಾಃ ಪುಂಸಃ ಸ್ಯಾದಾಶ್ರಯೋಽಯಮನುತ್ತಮಃ ।।  ೧೪೯ ।।  </div>
				<div class="verse">ಇಠೋ ಯದೃಚ್ಛಾ ನಿಯತಿಃ ಕಾರಣತ್ವೇನ ನಾಽಽಶ್ರಿತಾಃ ।। <br />ಸಂತತೌ ಚಾನವಸ್ಥಾನಾನ್ನಾಽಽಶ್ರಯತ್ವಂ ಪ್ರಮಾಣತಃ ।।  ೧೫೦ ।।  </div>
				<div class="verse">ನ ಕರ್ಮ ಪೂರ್ವಸ್ಕನ್ಧೇಷು ನಷ್ಟನ್ವಾದುಪಪದ್ಯತೇ ।। <br />ನ ಚೇಹ ಪರಿಣಾಮಃ ಸ್ಯಾದುತ್ತರಸ್ಕನ್ಧಸಂಗತೌ ।।  ೧೫೧ ।।  </div>
				<div class="verse">ಅನಿಷ್ಠಿತಂ ನ ಕರ್ಮಾಪಿ ಫಲಾಯಾಲಂ ಭವೇತ್ಕಚಿತ್ ।। <br />ನ ಚೈಕತ್ರೈಕದಾ ಸ್ಥಾನಂ ವಿರೋಧಾಜ್ಜನ್ಮನಾಶಯೋಃ ।।  ೧೫೨ ।।  </div>
				<div class="verse">ನ ಚ ಸ್ಕನ್ಧಾತಿರೇಕೇಣ ಸ್ಥಿರಃ ಕಶ್ಚಿದಪೀಷ್ಯತೇ ।। <br />ಭೋಗಮೋಕ್ಷಾಭಿಸಂಬನ್ಧೀ ಯಂ ಪ್ರತ್ಯೇತತ್ಪ್ರವರ್ತತೇ ।।  ೧೫೩ ।।  </div>
				<div class="verse">ಅನಾರಮ್ಭಶ್ಚ ಶೂನ್ಯೇಽಪಿ ಯಥಾಽಯಮುಪಲಭ್ಯತೇ ।। <br />ಮಿತೇಶ್ಚಾಸಂಭವಾಚ್ಛೂನ್ಯಂ ಸರ್ವಥಾ ನೋಪಪದ್ಯತೇ ।।  ೧೫೪ ।।  </div>
				<div class="verse">ಯತ ಏವಮತೋ ನ್ಯಾಯ್ಯಂ ಕರ್ಮೈವಾಸ್ಯ ಸಮಾಶ್ರಯಃ ।। <br />ಸಂಸಾರಭೂಮೌ ಪುಂಸಃ ಸ್ಯಾತ್ಕಾಲಾದೇಸ್ತತ್ಪ್ರಧಾನತಃ ।।  ೧೫೫ ।। </div>
				<div class="verse">ಕರ್ಮಪ್ರಾಧಾನ್ಯಮೇವಾತಃ ಸ್ವಯಮೇವಾಬ್ರವೀಚ್ಛ್ರುತಿಃ ।। <br />ಕಾಲದೈವೇಶ್ವರಾದಿಭ್ಯಃ ಕಾಲಾದೇಸ್ತತ್ಪ್ರಯುಕ್ತಿತಃ ।।  ೧೫೬ ।।  </div>
				<div class="verse">ಸತಿ ಕರ್ಮಣಿ ವೈಚಿತ್ರ್ಯಂ ಭೂತಾನಾಮುಪಪದ್ಯತೇ ।। <br />ಕರ್ಮಶಬ್ದೇನ ವಿದ್ಯಾ ಚ ಭಾವನಾ ಕರ್ಮ ಚೋಚ್ಯತೇ ।।  ೧೫೭ ।।  </div>
				<div class="verse">ದೇಹಾರಮ್ಭೇ ನ ಶುದ್ಧಸ್ಯ ಕರ್ಮಣಃ ಶಕ್ತಿರಿಷ್ಯತೇ ।। <br />ತಸ್ಮಾತ್ರ್ರಿತಯಮಪ್ಯೇತತ್ಕರ್ಮಶಬ್ದೇನ ಭಣ್ಯತೇ ।।  ೧೫೮ ।। </div>
				<div class="verse">ಕಾರಣಾನಾಂ ಯಥೋಕ್ತಾನಾಂ ಯಚ್ಚ ತೌ ಪ್ರಶಶಂಸತುಃ ।। <br />ಕರ್ಮೈವೋಕ್ತೇಷು ಸರ್ವೇಷು ಪ್ರಶಶಂಸತುರಾದರಾತ್ ।।  ೧೬೦ ।।  </div>
				<div class="verse">ಕಾರಣತ್ವಾವಿಶೇಷೇಽಪಿ ಕಿಂ ಪ್ರಧಾನಮಿತೀಕ್ಷಣೇ ।। <br />ಕರ್ಮಣಃ ಸ್ಯಾತ್ಪ್ರಶಂಸೈವಂ ತತ್ಪ್ರಾಧಾನ್ಯೋಪಪತ್ತಿತಃ ।।  ೧೬೧ ।।  </div>
				<div class="verse">ವಶೀಕೃತ್ಯೇಶ್ವರಾದೀನಿ ಕಾರಣಾನಿ ಸ್ವತನ್ತ್ರವತ್ ।। <br />ಕರ್ಮ ಸಿಧ್ಯದ್ಯತೋ ದೃಷ್ಟಂ ಪ್ರಧಾನಂ ಕರ್ಮ ತೇನ ತತ್ ।।  ೧೬೨ ।।  </div>
				<div class="verse">ಕ್ರಿಯಾಂ ಪ್ರತ್ಯಗುಣೀಭೂತಂ ನೇಶ್ವರಾದ್ಯಪಿ ಸಿಧ್ಯತಿ ।। <br />ಕರ್ಮಾತಸ್ತೇಷು ಸರ್ವೇಷು ಪ್ರಧಾನಮಿತಿ ಭಣ್ಯತೇ ।।  ೧೬೩ ।।  </div>
				<div class="verse">ಯಸ್ಮಾದೇವತಃ ಪ್ರೇತೋ ದೇವತಾವಿರಹೇಽಪಿ ನಾ ।। <br />ದೇಹಾದಸ್ಮಾತ್ಪರಿಭ್ರಷ್ಟಃ ಕರ್ಮಪ್ರಾಧಾನ್ಯಸಂಶ್ರಯಾತ್ ।।  ೧೬೪ ।। </div>
				<div class="verse">ಪುಣ್ಯಃ ಪುಣ್ಯೇನ ಭವತಿ ಪಾಪಃ ಪಾಪೇನ ಕರ್ಮಣಾ ।। <br />ಇತಿ ಶ್ರೌತಂ ವಚೋ ಜ್ಞೇಯಮಾಗಮೈಕಪ್ರಮಾಣತಃ ।।  ೧೬೫ ।।  </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯ ದ್ವಿತೀಯಮಾರ್ತಭಾಗಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C03_S03">
			<div class="sname"> ।।  ತೃತೀಯಂ ಬ್ರಾಹ್ಮಣಮ್   ।। </div>
				<div class="verse">ಸಂಸಾರಾನ್ಮುಚ್ಯಮಾನಾನಾಂ ತಥಾ ಸಂಸರತಾಮಿಹ ।। <br />ದೇಹಾದಿನಾಶೇ ತುಲ್ಯೇಽಪಿ ತತ್ರೈಕೇಷಾಂ ಪುನರ್ಭವಃ ।।  ೧ ।।  </div>
				<div class="verse">ದೇಹಾದ್ಯಾತ್ಯನ್ತಿಕೀ ಹಾನಿರನ್ಯೇಷಾಂ ಯತ್ರ ಕಾರಣೇ ।। <br />ಸತಿ ಚಾಸತಿ ಚೈವಂ ಸ್ಯಾತ್ತತ್ಪ್ರಯೋಜಕಮೀರಿತಮ್ ।।  ೨ ।।  </div>
				<div class="verse">ಗ್ರಹಾತಿಗ್ರಹರೂಪಸ್ಯ ಮೃತ್ಯೋಃ ಕರ್ಮೇತಿ ನಿಶ್ಚಿತಮ್ ।। <br />ಕೀಯತೀ ಕರ್ಮಣಸ್ತಸ್ಯ ವ್ಯಾಪ್ತಿಃ ಸ್ಯಾದಿತಿ ಭಣ್ಯತೇ ।।  ೩ ।।  </div>
				<div class="verse">ಸಾಧಾರಣ್ಯವಿಶೇಷಾಭ್ಯಾಂ ಕರ್ಮಣಶ್ಚ ವ್ಯವಸ್ಥಿತಿಃ ।। <br />ವಿಶೇಷಾವಸ್ಥಾ ಪ್ರಾಗುಕ್ತಾ ಸಾಮಾನ್ಯಂ ತ್ವಧುನೋಚ್ಯತೇ ।।  ೪ ।।  </div>
				<div class="verse">ಸಂಸಾರೇ ಕಿಯತೀ ವ್ಯಾಪ್ತಿರಭಿವ್ಯಕ್ತಸ್ಯ ಕರ್ಮಣಃ ।। <br />ಸಾಮಾನ್ಯಾತ್ಮವಿಶೇಷಾಭ್ಯಾಮಿತ್ಯೇತದ್ಭುಜ್ಯುನೋಚ್ಯತೇ ।।  ೫ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಮೋಹಸ್ಯ ಕಾಯೇಯತ್ತೇಹ ಭಣ್ಯತೇ ।। <br />ಏತಸ್ಯಾಂ ಸಮ್ಯಗುಕ್ತಾಯಾಂ ನಾನುಕ್ತಮವಶಿಷ್ಯತೇ ।।  ೬ ।।  </div>
				<div class="verse">ಭ್ರೂಣಹತ್ಯಾಶ್ವಮೇಧಾಭ್ಯಾಂ ನ ಪರಂ ಪಾಪಪುಣ್ಯಯೋಃ ।। <br />ಇತ್ಯೇವಂ ಧರ್ಮಕಾರಾಣಾಮಪಿ ವಾಕ್ಯಾನಿ ಕೋಟಿಶಃ ।।  ೭ ।। </div>
				<div class="verse">ಪಾಪಸ್ಯ ಕರ್ಮಣಃ ಕಾರ್ಯಮನ್ಯತ್ರಾಪಿ ಮಿತಂ ಯತಃ ।। <br />ನೇಹಾತೋ ಭಣ್ಯತೇ  ಭೂಯೋಽನರ್ಥತ್ವಾಚ್ಚಾಪ್ಯನಾದರಃ ।।  ೮ ।।  </div>
				<div class="verse">ಸ್ವತಶ್ಚ ತಜ್ಜಿಹಾಸಾಯಾಃ ಸಿದ್ಧತ್ವಾನ್ನೇಹ ಕೀರ್ತ್ಯತೇ ।। <br />ಪರಮೋದಾರಫಲತಾ ತ್ವಶ್ವಮೇಧಾಖ್ಯಕರ್ಮಣಃ ।।  ೯ ।।  </div>
				<div class="verse">ನಿಃಶೇಷಪುರುಷಾರ್ಥಾನಾಂ ಪುಣ್ಯಂ ಕರ್ಮ ಹಿ ಸಾಧನಮ್ ।। <br />ಇತ್ಯಾಹುಃ ಶ್ರುತಯಃ ಸರ್ವಾಃ ಸ್ಮೃತಯಶ್ಚಾಪ್ಯನೇಕಶಃ ।।  ೧೦ ।।  </div>
				<div class="verse">ಪುರುಷಾರ್ಥತ್ವಸಾಮಾನ್ಯಾತ್ಸ್ವರ್ಗಾದಿಪುರುಷಾರ್ಥವತ್ ।। <br />ಮುಣ್ಯಸಾಧನತಾಶಙ್ಕಾ ಮುಕ್ತೇರಪಿ ಯತಸ್ತತಃ ।। <br />ತದಾಶಙ್ಕಾನಿವೃತ್ತ್ಯರ್ಥಂ ಪ್ರಾರಬ್ಧೈಷೋತ್ತರಾ ಶ್ರುತಿಃ ।।  ೧೧ ।। </div>
				<div class="verse">ಜ್ಞಾನೋಪಬೃಂಹಿತಸ್ಯಾಪಿ ಕ್ರತುರಾಜಸ್ಯ ಕರ್ಮಣಃ ।। <br />ಸಂಸಾರವಿಷಯೈವಾಽಽಪ್ತಿರ್ಮಕ್ತೌ ಸಾ ನ ಮನಾಗಪಿ ।।  ೧೨ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಸಂಮೋಹಃ ಕ್ರಿಯಾಕಾರಕರೂಪವಾನ್ ।। <br />ಪ್ರಥತೇಽಪಾಸ್ತನಿಃಶೇಷಕ್ರಿಯಾಕಾರಕವಸ್ತುನಿ ।।  ೧೩ ।।  </div>
				<div class="verse">ಅನಿರ್ಜ್ಞಾತಾತ್ಮಯಾಥಾತ್ಮ್ಯೈರ್ಯತ್ತು ಕೈಶ್ಚಿದಿಹೋಚ್ಯತೇ ।। <br />ಫಲಾಭಿಸಂಧಿರಹಿತಂ ವಿದ್ಯೇತಂ ಕರ್ಮ ಮುಕ್ತಯೇ ।।  ೧೪ ।।  </div>
				<div class="verse">ಬನ್ಧಹೇತ್ವಪಿ ಮೋಕ್ಷಾಯ ವಿರುದ್ಧಫಲಕೃದ್ಯಥಾ ।। <br />ವಿಷದಧ್ಯಾದಿವದಿತಿ ತಥೋದಾಹೃತಿರುಚ್ಯತೇ ।।  ೧೫ ।।  </div>
				<div class="verse">ಇತ್ಯುಕ್ತಪರಿಹಾರಾರ್ಥಂ ನೈತತ್ಸಮ್ಯಗಿತೀರ್ಯತೇ ।। <br />ಅನಾರಭ್ಯತ್ವವಚನಂ ತದ್ಧೇತುಪ್ರತಿಪತ್ತಯೇ ।।  ೧೬ ।।  </div>
				<div class="verse">ಆರಭ್ಯತ್ವಾಭ್ಯುಪಗಮೇ ಮುಕ್ತೇಸ್ತತ್ಸ್ಯಾದ್ಯಥೋದಿತಮ್ ।। <br />ಅನಾರಭ್ಯಾ ತ್ವಿಯಂ ಮುಕ್ತಿಸ್ತತ್ಸಿದ್ಧೇರ್ಜ್ಞಾನಹೇತುತಃ ।।  ೧೭ ।।  </div>
				<div class="verse">ಬ್ರಹ್ಮ ವಾ ಇದಮಿತ್ಯುಕ್ತೇಃ ಪ್ರಾಗಪಿ ಜ್ಞಾನಜನ್ಮತಃ ।। <br />ಜಗದ್ಬ್ರಹ್ಮಾತ್ಮಸಂಸಿದ್ಧೇರ್ನಾತೋ ಮುಕ್ತಿಃ ಕ್ರಿಯೋದ್ಭವಾ ।।  ೧೮ ।।  </div>
				<div class="verse">ಯದಿ ವಸ್ತು ಸ್ವತೋ ಮುಕ್ತಂ ಪರತೋ ಬದ್ಧಮಿಷ್ಯತೇ ।। <br />ಮೋಕ್ಷಾಯ ಯತ್ನಃ ಫಲವಾಂಸ್ತದಾ ಸ್ಯಾನ್ನ ವಿಪರ್ಯಯೇ ।।  ೧೯ ।।  </div>
				<div class="verse">ವಿದ್ಯಾಽಭಿವ್ಯಞ್ಜಿಕೈವೇಯಂ ಸ್ವತಃ ಸಿದ್ಧಸ್ಯ ವಸ್ತುನಃ ।। <br />ಆರಮ್ಭಕತ್ವಂ ಜಗತಿ ತಸ್ಯಾ ನೈವೋಪಪದ್ಯತೇ ।।  ೨೦ ।।  </div>
				<div class="verse">ಅಜ್ಞಾನಮಾತ್ರವ್ಯವಧೌ ವಸ್ತುನಿ ವ್ಯಾಪೃತಿರ್ಮಿತೇಃ ।। <br />ಆರಭ್ಯೇಽರ್ಥೇಽಫಲಂ ಜ್ಞಾನಂ ವ್ಯಞ್ಜಕತ್ವಾತ್ಪ್ರದೀಪವತ್ ।।  ೨೧ ।।  </div>
				<div class="verse">ನ ಚಾವಿದ್ಯಾತಿರೇಕೇಣ ಮುಕ್ತೇರ್ಬನ್ಧೋಽನ್ಯ ಇಷ್ಯತೇ ।। <br />ನಿವೃತ್ತಿಃ ಕ್ರಿಯತೇ ಯಸ್ಯ ವಿದ್ಯೇತೇನೇಹ ಕರ್ಮಣಾ ।।  ೨೨ ।।  </div>
				<div class="verse">ಅವಿದ್ಯಾನಾಶಮಾತ್ರಶ್ವ ಮೋಕ್ಷ ಆತ್ಮನ ಇಷ್ಯತೇ ।। <br />ಯತಸ್ತತೋಽತಿರೇಕೇಣ ಮೋಕ್ಷೋಽನಿತ್ಯೋ ಭವೇದ್ಧ್ರುವಮ್ ।।  ೨೩ ।।  </div>
				<div class="verse">ಸಮ್ಯಗ್ಜ್ಞಾನಾತಿರೇಕೇಣ ನ ಚಾನ್ಯೇನಾಸ್ತಿ ನಿಹ್ನುತಿಃ ।। <br />ಪ್ರಯಙ್ಭೋಹಸ್ಯ ನಾತಃ ಸ್ಯಾಜ್ಜ್ಞಾನಕರ್ಮಸಮುಚ್ಚಯಃ ।।  ೨೪ ।।  </div>
				<div class="verse">ನಿರ್ಜ್ಞಾತವಿಷಯತ್ವಾಚ್ಚ ಕರ್ಮಶಕ್ತೇರ್ಜಗತ್ಯಪಿ ।। <br />ದೃಷ್ಟಂ ಹಿ ಕರ್ಮಣಃ ಕಾರ್ಯಮುತ್ಪತ್ತ್ಯಾದಿಚತುಷ್ಟಯಮ್ ।।  ೨೫ ।।  </div>
				<div class="verse">ಉತ್ಪತ್ತ್ಯಾಪ್ತಿವಿಕಾರಾ ಹಿ ಸಂಸ್ಕಾರಶ್ಚ ಕ್ರಿಯಾಫಲಮ್ ।। <br />ನಾತೋಽನ್ಯತ್ಕರ್ಮಣಃ ಕಾಂರ್ಯ ನಾತೋ ಮುಕ್ತೌ ತದಿಷ್ಯತೇ ।।  ೨೬ ।।  </div>
				<div class="verse">ನ ಚಾನ್ಯತಮ ಏತೇಷಾಂ ಮೋಕ್ಷೋ ಯುಕ್ತ್ಯೋಪಪದ್ಯತೇ ।। <br />ಉತ್ಪತ್ತ್ಯಾದಿಪ್ರಕಾರಾಣಾಮನಿತ್ಯತ್ವಸಮನ್ವಯಾತ್ ।।   ೨೭ ।।  </div>
				<div class="verse">ಅವಿದ್ಯಾಮಾತ್ರವ್ಯವಧಿರ್ಯತೋ ಮೋಕ್ಷೋಽಭ್ಯುಪೇಯತೇ ।। <br />ತದನ್ಯವ್ಯವಧಾನೇ ಹಿ ಪ್ರಮಾಣಂ ನೋಪಪದ್ಯತೇ ।।  ೨೮ ।।  </div>
				<div class="verse">ವಿನಾಶಿಫಲವತ್ತ್ವಂ ಚೇತ್ಕೇವಲಸ್ಯೈವ ಕರ್ಮಣಃ ।। <br />ವಿದ್ಯೇತಸ್ಯ ತು ತಸ್ಯೈವ ಫಲಂ ಧ್ರೌವ್ಯಂ ಭವೇದಿತಿ ।।  ೨೯ ।।  </div>
				<div class="verse">ಪೂರ್ವಶಕ್ತಿನಿರಾಸೇನ ಶಕ್ತ್ಯನ್ತರಸಮುದ್ಭವಃ ।।  ೩೦ ।। <br />ವಸ್ತ್ವನ್ತರಸಮಾಯೋಗಾದ್ವಿಷಾದೇರ್ದೃಶ್ಯತೇ ಯತಃ ।। <br />ಪ್ರಮಾಣಾಸಂಭವಾನ್ಮೈವಂ ವೋಚೋ ಲೋಕಿಕವಸ್ತುವತ್ ।।  ೩೧ ।।  </div>
				<div class="verse">ನಾಽಽಗಮಾದಪರಂ ಮಾನಂ ಮುಕ್ತಾವಭ್ಯುಪಗಮ್ಯತೇ ।। <br />ವಿಷದಧ್ಯಾದಿವತ್ತಸ್ಮಾನ್ನೈತತ್ಸೂಕ್ತಂ ಭವೇದ್ವಚಃ ।।  ೩೨ ।।  </div>
				<div class="verse">ಉಕ್ತಕಾರ್ಯಾತಿರೇಕೇಣ ವಿಷದಧ್ಯಾದಿವನ್ಮಿತಿಃ ।। <br />ಕಾರ್ಯಾನ್ತರಸಮುತ್ಪತ್ತೌ ಕರ್ಮಣೋಽಪಿ ನ ವಿದ್ಯತೇ ।।  ೩೩ ।। </div>
				<div class="verse">ಸಾಧ್ಯಾವೃತ್ತ್ಯಾತ್ಮಕಂ ಜ್ಞಾನಂ ಕರ್ಮೈವಾವಸ್ತುತನ್ತ್ರತಃ ।। <br />ಜ್ಞಾನಂ ಹಿ ವಸ್ತುತನ್ತ್ರಂ ಸ್ಯಾನ್ನ ತು ತತ್ಕಾರಕಾಶ್ರಿತಮ್ ।।  ೩೪ ।।  </div>
				<div class="verse">ಕರ್ಮೇತಂ ಕರ್ಮ ತೇನೇದೃಗ್ವಿದ್ಯೇತಂ ನ ಕಥಂಚನ ।। <br />ಕ್ರಿಯಾಸಮುಚ್ಚಯೋಽತೋಽಯಂ ನ ತು ವಿದ್ಯಾಸಮುಚ್ಚಯಃ ।।  ೩೫ ।।  </div>
				<div class="verse">ಸಾಧ್ಯಸಾಧನಸಂಬನ್ಧ ಆಗಮೈಕಪ್ರಮಾಣಕಃ ।। <br />ಮುಕ್ತೇಶ್ಚ ಸಾಧನತ್ವೇನ ಕರ್ಮ ನೈವ ಶ್ರುತಂ ಶ್ರುತೌ ।।  ೩೬ ।।  </div>
				<div class="verse">ಅಜ್ಞಾನಹಾನಂ ನೋ ಮುಕ್ತಿಸ್ತಸ್ಯಾಃ ಕರ್ಮ ನ ಸಾಧನಮ್ ।। <br />ನ ಹಿ ಕರ್ಮ ತಮೋ ಹನ್ತಿ ತಮಸೀವೋತ್ಥಿತಂ ತಮಃ ।।  ೩೭ ।।  </div>
				<div class="verse">ಅವಿದ್ಯೈಕೋದ್ಭವತ್ವಂ ಸ್ಯಾದ್ಯದ್ಯಪಿ ಜ್ಞಾನಕರ್ಣಣೋಃ ।। <br />ಮೇಯೈಕಾತ್ಮ್ಯಾನುರೋಧಿತ್ವಂ ತಥಾಽಪ್ಯತಿಶಯೋ ಧಿಯಃ ।।  ೩೮ ।।  </div>
				<div class="verse">ನಾಽಽತ್ಮಾವಿದ್ಯಾಮತಿಕ್ರಮ್ಯ ಕರ್ಮೈಕಾತ್ಮ್ಯಾನುರೋಧಿ ಹಿ ।। <br />ತಮೋಮಾತ್ರಾಭಿಜನತೋ ನಾತೋಽವಿದ್ಯಾಂ ನಿಹನ್ತಿ ತತ್ ।।  ೩೯ ।।  </div>
				<div class="verse">ಸ್ವತಃಸಿದ್ಧಾತ್ಮವಸ್ತ್ವೇಕಮಾತ್ರೋತ್ಥಾನತ್ವಕಾರಣಾತ್ ।। <br />ಜ್ಞಾನಂ ಹನ್ತಿ ತಮೋಽಶೇಷಂ ನ ತು ಕರ್ಮ ತಮೋನ್ವಯಾತ್ ।।  ೪೦ ।।  </div>
				<div class="verse">ಅಜ್ಞಾನಾದಿತ್ರಯಂ ಪ್ರತ್ಯಗಾಭಾಸಂ ಯದ್ಯಪೀಷ್ಯತೇ ।। <br />ಜ್ಞಾನವಜ್ಜ್ಞಾನಸಂಭೂತೇರ್ನೈವ ಪ್ರಾಗಭ್ಯುಪೇಯತೇ ।।  ೪೧ ।।  </div>
				<div class="verse">ಕರ್ಮಾತಃ ಕಾರಣಂ ಮುಕ್ತೇರ್ನ ಕಥಂಚನ ಯುಜ್ಯತೇ ।। <br />ಸಾಕ್ಷಾದವಿದ್ಯಾಪ್ರಧ್ವಸ್ತೌ ಪಾರಂಪರ್ಯಾತ್ತು ಯುಜ್ಯತೇ ।।  ೪೨ ।।  </div>
				<div class="verse">ಮುಕ್ತೌ ಚ ಕರ್ಮಸಾಧ್ಯಾಯಾಂ ಕಿಮೇಕೈಕಂ ವಿಮುಕ್ತಿದಮ್ ।। <br />ಕಿಂವಾ ಸಂಭೂಯ ಸರ್ವಾಣಿ ಕರ್ಮಾಣಿ ಘ್ನನ್ತಿ ಸಂಸೃತಿಮ್ ।।  ೪೩ ।।  </div>
				<div class="verse">ಸಕೃದ್ಭೂಯಃಪ್ರಯೋಗಾದ್ವಾ ಯಾವಜ್ಜೀವಪ್ರಯೋಗತಃ ।। <br />ಏಕಾದಿದಕ್ಷಿಣಾಸ್ವೇವಂ ವಿಕ್ಲಪಸ್ತುಲ್ಯ ಇಷ್ಯತೇ ।।  ೪೪ ।।  </div>
				<div class="verse">ಕಾಮ್ಯೈರ್ವಾ ಯದಿ ವಾ ನಿತ್ಯೈಃ ಸರ್ವೈರ್ವಾ ಮುಕ್ತಿರಿಷ್ಯತೇ ।। <br />ಶ್ರೌತೈರ್ವಾ ಯದಿ ವಾ ಸ್ಮಾರ್ತೈರ್ಯದಿ ವೋಭಯಕರ್ಮಭಿಃ ।।  ೪೫ ।।  </div>
				<div class="verse">ತೇಷಾಂ ಚ ಜ್ಞಾನಸಂಯೋಗೇ ಪ್ರಧಾನಗುಣಭೇದತಃ ।। <br />ತ್ರಿಧಾ ವಿಕಲ್ಪೋ ವಿಜ್ಞೇಯೋ ವಿಮುಕ್ತಿಫಲಸಿದ್ಧಯೇ ।।  ೪೬ ।।  </div>
				<div class="verse">ಏಕೈಕಂ ಮುಕ್ತಿಕೃಚ್ಚೇತ್ಸ್ಯಾದ್ಯವವ್ರೀಹ್ಯಾದಿಹೋಮವತ್ ।। <br />ಏಕೇನೈವ ಕೃತಾರ್ಥತ್ವಾನ್ನಾನುತಿಷ್ಠೇತ್ತತೋಽಪರಮ್ ।।  ೪೭ ।।  </div>
				<div class="verse">ಪ್ರಯೋಗೇ ದಕ್ಷಿಣಾಯಾಂ ಚ ಸಮಾನೋಽಯಂ ಪರಿಕ್ರಮಃ ।। <br />ಅಥ ಸಂಭೂಯ ಸರ್ವಣಿ ಮುಕ್ತಿಂ ಕರ್ಮಾಣಿ ಕುರ್ವತೇ ।।  ೪೮ ।।  </div>
				<div class="verse">ಐಕಕರ್ಮ್ಯಂ ಧ್ರುವಂ ಪ್ರಾಪತ್ಸರ್ವೇಷಾಮಪಿ ಕರ್ಮಣಾಮ್ ।। <br />ದರ್ಶಾದಿವತ್ಫಲೈಕತ್ವಾತ್ತಚ್ಚಾನಿಷ್ಟಂ ಪ್ರಸಜ್ಯತೇ ।।  ೪೯ ।।  </div>
				<div class="verse">ಅನ್ಯದ್ಧಿ ಮುಕ್ತಿಫಲತಃ ಕಾಮ್ಯಾನಾಂ ಶ್ರೂಯತೇ ಫಲಮ್ ।। <br />ತೇಷಾಂ ಮುಕ್ತಿಫಲತ್ವಂ ತು ನ ಶ್ರುತೇರ್ನಾಪಿ ಚಾನ್ಯತಃ ।।  ೫೦ ।। </div>
				<div class="verse">ನ ಚ ಗೋದೋಹನನ್ಯಾಯಃ ಕಾಮ್ಯಕರ್ಮಸು ಯುಜ್ಯತೇ ।। <br />ತೇಷಾಂ ಮುಕ್ತಿಫಲತ್ವೇ ಹಿ ನ ಮಾನಂ ವಿದ್ಯತೇ ಯತಃ ।।  ೫೧ ।।  </div>
				<div class="verse">ಸರ್ವಂ ಚಾಪ್ಯಪ್ರಮಾಣಂ ಸ್ಯಾದ್ಯದುಕ್ತಂ ಭೇದಲಕ್ಷಣಮ್ ।। <br />ಮುಕ್ತಿಂ ಸರ್ವಾಣಿ ಕರ್ಮಾಣಿ ಯದಿ ಸಂಭೂಯ ಕುರ್ವತೇ ।।  ೫೨ ।।  </div>
				<div class="verse">ಸಾಧ್ಯಸಾಧನಬುದ್ಧಿರ್ನೋ ವಚನಾತ್ಪಾರಲೌಕಿಕೀ ।। <br />ನ ಚಾಶ್ರೌಷಂ ಶ್ರುತೇರ್ವಾಕ್ಯಾತ್ಕರ್ಮ ಮೋಕ್ಷಫಲಂ ಕ್ವಚಿತ್ ।।  ೫೩ ।।  </div>
				<div class="verse">ನ ತತ್ರ ದಕ್ಷಿಣಾ ಯನ್ತಿ ವಿದ್ಯಯೈವ ತದಾಪ್ಯತೇ ।। <br />ವೇದಾಹಮಿತಿ ಮನ್ತ್ರಶ್ಚ ಜ್ಞಾನಾನ್ಮಾರ್ಗಾನ್ತರಾಪನುತ್ ।।  ೫೪ ।।  </div>
				<div class="verse">ನ ಕರ್ಮಣಾ ಕನೀಯಸ್ತಾ ವೃದ್ಧಿರ್ವಾ ನಾನ್ತರಾತ್ಮನಃ ।। <br />ನಿತ್ಯೋಽಸ್ಯ ಮಹಿಮೇತ್ಯೇವಮುದರ್ಕೇಽಪಿ ಪ್ರವಕ್ಷ್ಯತೇ ।।  ೫೫ ।।  </div>
				<div class="verse">ಕ್ಷಯೀ ಕರ್ಮಾರ್ಜಿತೋ ಲೋಕೋ ನಿತ್ಯೋ ಜ್ಞಾನಜಿತಸ್ತು ಯಃ ।। <br />ಇತಿ ಸ್ಪಷ್ಟಂ ಶ್ರುತೇರ್ವಾಕ್ಯಂ ಕಸ್ಮಾನ್ನಾಽಽದ್ರಿಯತೇ ತ್ವಯಾ ।।  ೫೬ ।।  </div>
				<div class="verse">ಸಮುಚ್ಚಯಶ್ಚಾಪ್ಯಸಕೃತ್ಪುರೈವ ಸುನಿರಾಕೃತಃ ।। <br />ಭೂಯೋಽಪೀಹ ಪ್ರವಕ್ಷ್ಯಾಮಃ ಪ್ರಸಙ್ಗಾನ್ನಾತಿವಿಸ್ತರಾತ್ ।।  ೫೭ ।।  </div>
				<div class="verse">ಸಂನಿಪತ್ಯ ನ ಚ ಜ್ಞಾನಂ ಕರ್ಮಾಜ್ಞಾನಂ ನಿರಸ್ಯತಿ ।। <br />ಸಾಧ್ಯಸಾಧನಭಾವತ್ವೋದೇಕಕಾಲಾನವಸ್ಥಿತೇಃ ।।  ೫೮ ।।  </div>
				<div class="verse">ಬಾಧ್ಯಬಾಧಕಭಾವಾಚ್ಚ ಪಞ್ಚಾಸ್ಯೋರಣಯೋರಿವ ।। <br />ಏಕದೇಶಾನವಸ್ಥಾನಾನ್ನ ಸಮುಚ್ಚಯತಾ ತಯೋಃ ।।  ೫೯ ।।  </div>
				<div class="verse">ಬಾಧ್ಯಬಾಧಕಭಾವೇನ ಕಾಮಮಸ್ತು ಸಮುಚ್ಚಿತಿಃ ।। <br />ಸ್ವಶಕ್ತ್ಯನಪಹಾರೇಣ ದಾಹ್ಯದಾಹಕಯೋರಿವ ।।  ೬೦ ।।  </div>
				<div class="verse">ಅಯಥಾವಸ್ತ್ವವಿದ್ಯಾ ಸ್ಯಾದ್ವಿದ್ಯೈತಸ್ಯಾ ವಿರೋಧಿನೀ ।। <br />ಸಮುಚ್ಚಯಸ್ತಯೋರೇವಂ ರವಿಶಾರ್ವರಯೋರಿವಃ ।।  ೬೧ ।।  </div>
				<div class="verse">ವಸ್ತ್ವಧೀನಾ ಭವೇದ್ವಿದ್ಯಾ ಕರ್ತ್ರಧೀನಾ ಕ್ರಿಯಾ ತಥಾ ।। <br />ಕರ್ತ್ರಾದಿ ಚಾಽಽತ್ಮಮೋಹೋತ್ಥಂ ಸ್ವತೋಽಕಾರಕತಾಽಽತ್ಮನಃ ।।  ೬೨ ।।  </div>
				<div class="verse">ಬೃಹಸ್ಪತಿಸವೇ ಯದ್ವತ್ಕ್ಷತ್ರ್ರಿಯೋ ನ ಪ್ರವರ್ತತೇ ।। <br />ಬ್ರಾಹ್ಮಣತ್ವಾನಹಂಮಾನೀ ವಿಪ್ರೋ ವಾ ಕ್ಷತ್ರ್ರಕರ್ಮಣಿ ।।  ೬೩ ।।  </div>
				<div class="verse">ವಿದೇಹೋ ವೀತಸಂದೇಹೋ ನೇತಿ ನೇತ್ಯೇವ ಬೋಧಿತಃ ।। <br />ದೇಹಾದ್ಯನಾತ್ಮದೃಕ್ತದ್ವತ್ತಕ್ರಿಯಾಂ ವೀಕ್ಷತೇಽಪಿ ನ ।।  ೬೪ ।।  </div>
				<div class="verse">ಮೃತ್ಸ್ನೇಭಕೇ ಯಥೇಭತ್ವಂ ಶಿಶುರಧ್ಯಸ್ಯ ವಲ್ಗತಿ ।। <br />ಅಧ್ಯಸ್ಯಾಽಽತ್ಮನಿ ದೇಹಾದೀನ್ಮೂಢಸ್ತದ್ವದ್ವಿಚೇಷ್ಟತೇ ।।  ೬೫ ।।  </div>
				<div class="verse">ಸ್ಥಾಣುಂ ಚೋರಧಿಯಾಽಽಲಾಯ ಭೀತೋ ಯದ್ವತ್ಪಲಾಯತೇ ।। <br />ಬುದ್ಧ್ಯಾದಿಭಿಸ್ತಥಾಽಽತ್ಮಾನಂ ಭ್ರಾನ್ತೋಽಧ್ಯಾರೋಪ್ಯ ಚೇಷ್ಟತೇ ।।  ೬೬ ।।  </div>
				<div class="verse">ಸ್ಥಾಣೋಃ ಸತತ್ತ್ವವಿಜ್ಞಾನಂ ಯಥಾ ನಾಙ್ಗಂ ಪಲಾಯನೇ ।। <br />ಆತ್ಮನಸ್ತತ್ತ್ವವಿಜ್ಞಾನಂ ತದ್ವನ್ನಾಙ್ಗಂ ಕ್ರಿಯಾವಿಧೌ ।।  ೬೭ ।।  </div>
				<div class="verse">ಯದ್ಧಿ ಯಸ್ಯಾವಿರೋಧೇನ ಸ್ವಭಾವಮನುವರ್ತತೇ ।। <br />ತತ್ತಸ್ಯ ಗುಣಭೂತಂ ಸ್ಯಾನ್ನ ಪ್ರಧಾನಾದ್ಗುಣೋ ಯತಃ ।।  ೬೮ ।।  </div>
				<div class="verse">ಅಜ್ಞಾನಮನಿರಾಕುರ್ವಜ್ಜ್ಞಾನಮೇವ ನ ಸಿಧ್ಯತಿ ।। <br />ವಿಪನ್ನಕಾರಕಗ್ರಾಮಂ ಜ್ಞಾನಂ ಕರ್ಮ ನ ಢೌಕತೇ ।।  ೬೯ ।।  </div>
				<div class="verse">ಹೇತುಸ್ವರೂಪಕಾರ್ಯಾಣಾಂ ಪ್ರಕಾಶತಮಸೋರಿವ ।। <br />ಮಿಥೋ ವಿರೋಧತೋ ನಾತಃ ಸಂಗತಿರ್ಜ್ಞಾನಕರ್ಮಣೋಃ ।।  ೭೦ ।।  </div>
				<div class="verse">ಸಕೃತ್ಪ್ರವೃತ್ತ್ಯಾ ಮೃದ್ರಾತಿ ಕ್ರಿಯಾಕಾರಕರೂಪಭೃತ್ ।। <br />ಅಜ್ಞಾನಮಾಗಮಜ್ಞಾನಂ ಸಾಂಗತ್ಯಂ ನಾಸ್ತ್ಯತೋಽನಯೋಃ ।।  ೭೧ ।।  </div>
				<div class="verse">ಸರ್ವಥಾ ನೈವ ಘಟತೇ ಜ್ಞಾನಕರ್ಮಸಮುಚ್ಚಯಃ ।। <br />ವಿದ್ಯಯೈವ ತಮೋಹಾನಾದಕಾರ್ಯೇ ಕರ್ಮ ಕಿಂಫಲಮ್ ।।  ೭೨ ।।  </div>
				<div class="verse">ನ ಮಾನಂ ಕಿಂಚಿದಪ್ಯಸ್ತಿ ಜ್ಞಾನಕರ್ಮಸಮುಚ್ಚಿತೇಃ ।। <br />ಪ್ರತ್ಯಕ್ಕೈವಲ್ಯಸಂಸಿದ್ಧೌ ಜ್ಞಾನಾದೇವ ತಮೋಹತೇಃ ।।  ೭೩ ।।  </div>
				<div class="verse">ಉತ್ಪತ್ತ್ಯಾದ್ಯತಿರೇಕೇಣ ಸಂಸಾರವಿನಿವೃತ್ತಯೇ ।। <br />ಕರ್ಮಣೋಽಪಿ ತಥಾ ಮಾನಂ ನ ಕಿಂಚಿದುಪಪದ್ಯತೇ ।।  ೭೪ ।।  </div>
				<div class="verse">ಅಸ್ತಿ ಮಾನಂ ಯತೋ ನಿತ್ಯಂ ಕರ್ಮ ಸರ್ವತ್ರ ಚೋದ್ಯತೇ ।। <br />ನ ಚೋತ್ಪತ್ತ್ಯಾದಿಮತ್ಕಿಂಚಿತ್ತತ್ರ ಸಾಕ್ಷಾತ್ಫಲಂ ಶ್ರುತಮ್ ।।  ೭೫ ।।  </div>
				<div class="verse">ವಿಶ್ವಜಿದ್ವನ್ನ ಸಾಮರ್ಥ್ಯಂ ತತ್ರ ಸಂಭಾವ್ಯತೇಽಣ್ವಪಿ ।। <br />ಉತ್ಪತ್ತ್ಯಾದಿಫಲೋದ್ಭೂತೌ ಮುಕ್ತಿರಸ್ತು ತತಃ ಫಲಮ್ ।।  ೭೬ ।।  </div>
				<div class="verse">ಪುರುಷಾರ್ಥೇಽಸತಿ ಫಲೇ ವಿಧಾನಂ ನೋಪಪದ್ಯತೇ ।। <br />ನಿತ್ಯಾನಾಂ ಕರ್ಮಣಾಂ ತಸ್ಮಿನ್ಸತ್ಯೇವ ಘಟತೇ ಯತಃ ।।  ೭೭ ।।  </div>
				<div class="verse">ದುಃಖಾತ್ಮಕೇಷು ನಿತ್ಯೇಷು ಸಮೀಕ್ಷಾಪೂರ್ವಕಾರಿಣಃ ।। <br />ಪುರುಷಾ ನ ಪ್ರವರ್ತೇರನ್ನ ಚೇತ್ತೇಭ್ಯಃ ಫಲಂ ಭವೇತ್ ।।  ೭೮ ।। </div>
				<div class="verse">ನೈವಂ ವಾಕ್ಯಾತ್ಫಲಂ ಯಸ್ಮಾನ್ನ ಕಿಂಚಿದಪಿ ಲಭ್ಯತೇ ।। <br />ತತ್ಸಾಮರ್ಥ್ಯಶ್ರವಾಭಾವಾತ್ಫಲೇ ನಾತೋ ಮಿತಿಶ್ಚ ನಃ ।।  ೭೯ ।।  </div>
				<div class="verse">ಪ್ರಮಾಣಬಲತಃ ಪ್ರಾಪ್ತಮಪಿ ಭೂರಿ ನ ವಾರ್ಯತೇ ।। <br />ಅಣುಮಾತ್ರಂ ನ ತದ್ಗ್ರಾಹ್ಯಂ ವಸ್ತು ಯನ್ನಿಷ್ಪ್ರಮಾಣಕಮ್ ।।  ೮೦ ।।  </div>
				<div class="verse">ಪುಮಾಶಯವಶಾಚ್ಚೇಯಂ ಫಲಕ್ಲೃಪ್ತಿಸ್ತ್ವಯೋಚ್ಯತೇ ।। <br />ಅನ್ಯಾನಪೇಕ್ಷಂ ಸನ್ಮಾನಂ ಪ್ರಮೇಯಾರ್ಥಸಮರ್ಪಕಮ್ ।।  ೮೧ ।। </div>
				<div class="verse">ಪ್ರತ್ಯವಾಯಾದ್ಯಭಾವಶ್ಚ ಫಲಂ ನಿತ್ಯಸ್ಯ ಕರ್ಮಣಃ ।। <br />ಕ್ಲೃಪ್ತಂ ಸತ್ಕಲ್ಪ್ಯತೇ ಕಸ್ಮಾದ್ವಿಮುಕ್ತಿರ್ನಿತ್ಯಕರ್ಮಣಃ ।।  ೮೨ ।।  </div>
				<div class="verse">ತಾವತೈವ ಕೃತಾರ್ಥತ್ವಾದ್ವಿಧೇರ್ನಿತ್ಯಸ್ಯ ಕರ್ಮಣಃ ।। <br />ವಿಮುಕ್ತಿಫಲಸಂಬನ್ಧೇ ನ ಮಾನಂ ವಿದ್ಯತೇ ತತಃ ।।  ೮೩ ।। </div>
				<div class="verse">ಅನ್ಯಥಾಽನುಪಪತ್ತ್ಯಾ ಚೇದ್ವಿಶ್ವಜಿದ್ವತ್ಪ್ರಕಲ್ಪ್ಯತೇ ।। <br />ಫಲಂ ಕಥಂ ನು ನ ಭವೇದ್ವಿಶ್ವಜಿನ್ನ್ಯಾಯ ಈರ್ಯತಾಮ್ ।।  ೮೪ ।।  </div>
				<div class="verse">ಕಾಮ್ಯಾಗ್ನಿಹೋತ್ರವನ್ನಿತ್ಯಂ ಕಾಮ್ಯಂ ಚಾಪಿ ಪ್ರಸಜ್ಯತೇ ।। <br />ಫಲೇನಾಸ್ಯಾಭಿಸಂಬನ್ಧಾನ್ನಿಷ್ಕಾಮಂ ನಿತ್ಯಮುಚ್ಯತೇ ।।  ೮೫ ।।  </div>
				<div class="verse">ಮತಂ ಚೇನ್ನ ಫಲತ್ವೇನ ಮೋಕ್ಷೋ ನಿತ್ಯೋಽಭ್ಯುಪೇಯತೇ ।। <br />ಪ್ರತಿಜ್ಞಾತಾರ್ಥಹಾನಾಪ್ತೇರ್ನೈವಮಪ್ಯುಪಪದ್ಯತೇ ।।  ೮೬ ।।  </div>
				<div class="verse">ಆರಭ್ಯಮಾಣತಾ ಮುಕ್ತೇಃ ಪ್ರತ್ಯಜ್ಞಾಯಿ ತ್ವಯೈವ ಸಾ ।। <br />ವಿರುಧ್ಯತೇಽಫಲೋಕ್ತ್ಯೈವಮಾರಭ್ಯಂ ಸ್ಯಾದ್ಯತಃ ಫಲಮ್ ।।  ೮೭ ।।  </div>
				<div class="verse">ಮುಕ್ತೇಶ್ಚ ಕರ್ಮಕಾರ್ಯತ್ವೇ ವಿಶೇಷೋ ಭವತೋಚ್ಯತಾಮ್ ।। <br />ಸ್ವರ್ಗಾದಿಭ್ಯೋ ವಿನಾಶಾದೌ ಮೋಕ್ಷೇ ತೇಽನಿರ್ವೃತಿರ್ಯತಃ ।।  ೮೮ ।।  </div>
				<div class="verse">ಅಥೋಪಚಾರತೋ ಮೋಕ್ಷಃ ಕಾರ್ಯಂ ಸ್ಯಾನ್ನಿತ್ಯಕರ್ಮಣಃ ।। <br />ಜ್ಞಾನಕಾರ್ಯವದಿತ್ಯೇವಂ ಮತಂ ಚೇನ್ನೈವಮಿಷ್ಯತೇ ।।  ೮೯ ।। </div>
				<div class="verse">ಅಜ್ಞಾನಧ್ವಂಸಕಾರಿತ್ವಾನ್ಮೋಕ್ಷೋ ಜ್ಞಾನಸ್ಯ ಭಣ್ಯತೇ ।। <br />ಉಪಚಾರಾತ್ಕಾರ್ಯಮಿತಿ ತದಸತ್ತ್ವಾನ್ನ ಕರ್ಮಣಃ ।।  ೯೦ ।।  </div>
				<div class="verse">ವ್ಯವಧಾನಾಪನುಜ್ಜ್ಞಾನಂ ನ ಕರ್ಮಾಜ್ಞಾನಹಾನಿಕೃತ್ ।। <br />ಯತೋಽತೋ ನೋಪಚಾರೇಣ ಕರ್ಮಣೋ ಮುಕ್ತಿಕಾರ್ಯತಾ ।।  ೯೧ ।।  </div>
				<div class="verse">ನ ಚಾಜ್ಞಾನಾತಿರೇಕೇಣ ವ್ಯವಧಾನಾನ್ತರಂ ಮತಮ್ ।। <br />ವಿವರ್ತ್ಯತ್ವೇನ ಮೋಕ್ಷಸ್ಯ ಕರ್ಮಣಾ ಯನ್ನಿವರ್ತ್ಯತೇ ।।  ೯೨ ।।  </div>
				<div class="verse">ವಿರೋಧ್ಯನ್ತರವಿಧ್ವಂಸೋ ದೃಷ್ಟೋ ಲೋಕೇ ವಿರೋಧಿನಾ ।। <br />ತಮಃಪ್ರಕಾಶವತ್ಕರ್ಮ ನಾಜ್ಞಾನೇನ ವಿರುಧ್ಯತೇ ।।  ೯೩ ।। </div>
				<div class="verse">ಮತಮಜ್ಞಾನಮೇವೈತತ್ಕರ್ಮ ನಾಶಯತೀತಿ ಚೇತ್ ।। <br />ನಾವಿರೋಧಾತ್ತಮೋ ಹನ್ತಿ ಕರ್ಮ ಕಿಂಚಿತ್ಕದಾಚನ ।।  ೯೪ ।।  </div>
				<div class="verse">ಅಜ್ಞಾನಮನಭಿವ್ಯಕ್ತಿರ್ಬೋಧೋಽಭಿವ್ಯಕ್ತಿರಾತ್ಮನಃ ।। <br />ಬಾಧ್ಯಬಾಧಕಭಾವೋಽಯಂ ವಿರೋಧಾದ್ಧಟತೇ ತಯೋಃ ।।  ೯೫ ।।  </div>
				<div class="verse">ವಿರುದ್ಧಧರ್ಮಕತ್ವಂ ತು ಮಿಥೋ ನಾಜ್ಞಾನಕರ್ಮಣೋಃ ।। <br />ಬಾಧ್ಯಬಾಧಕಭಾವೋಽಯಂ ನ ತಯೋರ್ಯುಜ್ಯತೇ ತತಃ ।।  ೯೬ ।।  </div>
				<div class="verse">ಕರ್ಮಣೋಽದೃಷ್ಟಸಾಮರ್ಥ್ಯಂ ಯದ್ಯಜ್ಞಾನಾಪನುನ್ಮತಮ್ ।। <br />ಜ್ಞಾನೇನಾಜ್ಞಾನವಿಧ್ವಸ್ತೇಃ ಪ್ರಾತ್ಯಕ್ಷ್ಯಾತ್ತದಸದ್ವಚಃ ।।  ೯೭ ।। </div>
				<div class="verse">ತುಷತಣ್ಡುಲನಿರ್ಮೋಕೇ ಪ್ರತ್ಯಕ್ಷೇ ಹ್ಯವಘಾತಜೇ ।।  ೯೮ ।। <br />ಸಾಮರ್ಥ್ಯಾತ್ತದ್ವಿನಿಷ್ಪತ್ತಿರ್ನಾಗ್ನಿಹೋತ್ರಾದಿಕರ್ಮಣಃ ।। <br />ಕಲ್ಪ್ಯತೇ ತದ್ವದೇವೇಹ ಪ್ರತ್ಯಕ್ಷೇಣಾವಬೋಧತಃ ।।  ೯೯ ।। </div>
				<div class="verse">ಪ್ರತ್ಯಗಜ್ಞಾನವಿಧ್ವಂಸೇ ಸಾಮರ್ಥ್ಯಾನ್ನಿತ್ಯಕರ್ಣಣಃ ।। <br />ನ ಯುಕ್ತೋಽಜ್ಞಾನವಿಧ್ವಂಸೋ ಬಲಾತ್ಕಲ್ಪಯಿತುಂ ತ್ವಯಾ ।।  ೧೦೦ ।।  </div>
				<div class="verse">ಕರ್ಮಭಿಶ್ಚಾವಿರುದ್ಧಂ ಯದ್ದೇವತಾದ್ರವ್ಯತತ್ತ್ವಗಮ್ ।। <br />ಸಮುಚ್ಚೀಯೇತ ತಜ್ಜ್ಞಾನಂ ನ ತು ಕರ್ಮವಿರೋಧಿ ಯತ್ ।।  ೧೦೧ ।। </div>
				<div class="verse">ಕಲ್ಪ್ಯೇ ಚಾದೃಷ್ಟಸಾಮರ್ಥ್ಯೇ ನಿತ್ಯಾನಾಂ ಕರ್ಮಣಾಂ ತ್ವಯಾ ।। <br />ವಿರುದ್ಧಂ ಕರ್ಮಭಿಃ ಕಿಂವಾ ಯದುತ್ಪತ್ತ್ಯಾದಿವರ್ಜಿತಮ್ ।।  ೧೦೨ ।।  </div>
				<div class="verse">ನ ಜನ್ಯಂ ಜನಕಂ ವಸ್ತು ನ ದ್ರವ್ಯಗುಣಕರ್ಮಭಿಃ ।। <br />ಅನ್ಯತೇ ಯತ್ಫಲಂ ತಾದೃಕ್ಕಲ್ಪ್ಯತಾಂ ನಿತ್ಯಕರ್ಮಣಃ ।।  ೧೦೩ ।।  </div>
				<div class="verse">ಕಿಂವೋತ್ಪತ್ತ್ಯಾದಿಮತ್ಕಿಂಚಿತ್ಸಾಮರ್ಥ್ಯಂ ಯತ್ರ ಕರ್ಮಣಃ ।। <br />ತಾದೃಕ್ಫಲಂ ಪ್ರಕಲ್ಪ್ಯಂ ಸ್ಯಾದ್ಯಥಾ ನ್ಯಾಯ್ಯಂ ತಥಾಽಸ್ತ್ವಿಹ ।।  ೧೦೪ ।। </div>
				<div class="verse">ಅವಶ್ಯಂ ಚೇತ್ಪ್ರಕಲ್ಪ್ಯಂ ಸ್ಯಾತ್ಪುಸ್ಪ್ರವೃತ್ತಿಪ್ರಯೋಜಕಮ್ ।। <br />ತದುತ್ಪತ್ತ್ಯಾದಿಮತ್ಸ್ವೇವ ಯುಕ್ತಂ ಕಲ್ಪಯಿತುಂ ಫಲಮ್ ।।  ೧೦೫ ।। </div>
				<div class="verse">ಅರ್ಥಾಪತ್ತೇಶ್ಚ ತತ್ರೈವ ಕ್ಷೀಣತ್ವಾನ್ಮೋಕ್ಷಕಲ್ಪನೇ ।। <br />ನ ಸಾಮರ್ಥ್ಯಂ ಯತಸ್ತಸ್ಮಾನ್ನ ಯುಕ್ತಾ ಮುಕ್ತಿಕಲ್ಪನಾ ।।  ೧೦೬ ।।  </div>
				<div class="verse">ನಿತ್ಯಸ್ಯ ಕರ್ಮಣಃ ಕಾರ್ಯಂ ಪಾರಿಶೇಷ್ಯಸಮಾಶ್ರಯಾತ್ ।। <br />ಯುಕ್ತಾ ಕಲ್ಪಯಿತುಂ ಮುಕ್ತಿರನ್ಯಸ್ಯಾಸಂಭವೋ ಯತಃ ।।  ೧೦೭ ।।  </div>
				<div class="verse">ಮೋಕ್ಷಾತ್ಫಲಾನ್ತರೈರ್ಯೋಗಃ ಕಾಮ್ಯಾನಾಂ ಸ್ಯಾಚ್ಛ್ರುತತ್ವತಃ ।। <br />ನಿತ್ಯಕರ್ಮಾಭಿಸಂಬನ್ಧೋ ಮುಕ್ತೇಃ ಸ್ಯಾತ್ಪಾರಿಶೇಷ್ಯತಃ ।।  ೧೦೮ ।।  </div>
				<div class="verse">ಮೈವಂ ಕರ್ಮಫಲವ್ಯಕ್ತೇರಾನನ್ತ್ಯಾದುಪಪದ್ಯತೇ ।। <br />ಪಾರಿಶೇಷ್ಯನಯದ್ವಾರಾ ಮುಕ್ತೇಃ ಕರ್ಮಫಲಾತ್ಮತಾ ।।  ೧೦೯ ।। </div>
				<div class="verse">ಪುಂಸ್ಕಾಮವಿಷಯಾಣಾಂ ತು ನೇಯತ್ತೇಹೋಪಪದ್ಯತೇ ।। <br />ಕಾಮ್ಯಕರ್ಮಫಲಾನಾಂ ಹಿ ತಥಾ ತತ್ಸಾಧನಸ್ಯ ಚ ।।  ೧೧೦ ।।  </div>
				<div class="verse">ದೇಶಕಾಲಾದ್ಯನಿಯಮಾತ್ಪುಮಿಚ್ಛಾನಾಮನನ್ತತಾ ।। <br />ತಥಾ ತತ್ಸಾಧನಾನಾಂ ಚ ಕಾಮ್ಯೇಷ್ಟರ್ಥಪ್ರಯುಕ್ತಿತಃ ।।  ೧೧೧ ।।  </div>
				<div class="verse">ಪ್ರತಿಪ್ರಾಣಿ ಚ ವೈಚಿತ್ರ್ಯಾದ್ದೇಶಕಾಲಾದಿಹೇತುತಃ ।। <br />ಇಚ್ಛಾತತ್ಸಾಧನಾನಾಂ ಚ ಸ್ಯಾದಾನನ್ತ್ಯಂ ತಥಾ ಸತಿ ।।  ೧೧೨ ।। </div>
				<div class="verse">ಪಾರಿಶೇಷ್ಯನಯೋ ನ ಸ್ಯಾತ್ಸರ್ವಜ್ಞಸ್ಯಾಪ್ಯನನ್ತತಃ ।। <br />ನ ಚ ಕರ್ಮಫಲತ್ವೇನ ಪಾರಿಶೇಷ್ಯಂ ಪ್ರಸಿಧ್ಯತಿ ।।  ೧೧೩ ।। </div>
				<div class="verse">ನಿತ್ಯಕರ್ಮಫಲತ್ವೇನ ಮುಕ್ತೇರಪಿ ಪರಿಗ್ರಹಾತ್ ।। <br />ನ ಪಾರಿಶೇಷ್ಯಸಂಸಿದ್ಧಿಸ್ತಥಾಽಪೀಹೋಪಪದ್ಯತೇ ।।  ೧೧೪ ।।  </div>
				<div class="verse">ನಿತ್ಯಕರ್ಮಫಲತ್ವಂ ಚೇನ್ಮುಕ್ತೇರಪ್ಯಭ್ಯುಪೇಯತೇ ।। <br />ಕರ್ಮಕಾರ್ಯಸಜಾತಿತ್ವಾತ್ಪಾರಿಶೇಷ್ಯನಯಃ ಕುತಃ ।।  ೧೧೫ ।।  </div>
				<div class="verse">ಅರ್ಥಾಪತ್ತಿಕ್ಷಯೋಽತಃ ಸ್ಯಾದನ್ಯಥಾಽಪ್ಯುಪಪತ್ತಿತಃ ।। <br />ಉತ್ಪತ್ತ್ಯಾದೇರನ್ಯತಮೋ ನ ಚ ಮೋಕ್ಷ ಇಹೇಷ್ಯತೇ ।।  ೧೧೬ ।।  </div>
				<div class="verse">ಉತ್ಪತ್ತ್ಯಾದಿವಿರುದ್ಧಾತ್ವಾನ್ಮೋಕ್ಷರೂಪಸ್ಯ ನಿತ್ಯತಃ ।। <br />ನೋತ್ಪದ್ಯೋ ವಾ ವಿಕಾರ್ಯೋ ವಾ ವಿಕಾರಪ್ರತಿಷೇಧತಃ ।।  ೧೧೭ ।।  </div>
				<div class="verse">ವ್ರೀಹಿಪಾತ್ರಾದಿವನ್ನಾಪಿ ಮೋಕ್ಷಃ ಸಂಸ್ಕಾರ್ಯ ಇಷ್ಯತೇ ।। <br />ಅಸಾಧನತ್ವಾನ್ನಾಪ್ಯಾಪ್ಯಃ ಪ್ರತ್ಯಙ್ಭಾತ್ರಸ್ವಭಾವತಃ ।।  ೧೧೮ ।।  </div>
				<div class="verse">ನಿತ್ಯಸ್ಯ ಸರ್ವಕರ್ಮಭ್ಯೋ ವೈಲಕ್ಷಣ್ಯಾಚ್ಚ ಕಾರಣಾತ್ ।। <br />ಕಾರಣಾನುವಿಧಾಯಿತ್ವಾತ್ಫಮಪ್ಯಸ್ತು ಚೇತಥಾ ।।  ೧೧೯ ।।  </div>
				<div class="verse">ನೈವಂ ಕರ್ಮತ್ವಸಾರೂಪ್ಯಾತ್ಸಾಲಕ್ಷಣ್ಯಂ ಭವೇನ್ನ ಕಿಮ್ ।। <br />ಕಾಮ್ಯಕರ್ಮಫಲೈರ್ನಿತ್ಯಫಲಸ್ಯೇತ್ಯಭಿಧೀಯತಾಮ್ ।।  ೧೨೦ ।। </div>
				<div class="verse">ವೈಲಕ್ಷಣ್ಯಂ ನಿಮಿತ್ತಾಚ್ಚೇನ್ನ ನೈಮಿತ್ತಿಕತುಲ್ಯತಃ ।। <br />ಕ್ಷಾಮವತ್ಯಾದಿವನ್ನಿತ್ಯಂ ಕಸ್ಮಾನ್ನ ಸ್ಯಾತ್ಸಲಕ್ಷಣಮ್ ।।  ೧೨೧ ।। </div>
				<div class="verse">ನ ಹಿ ಲೌಕಿಕಚಕ್ಷುರ್ಭಿರ್ವೈಲಕ್ಷಣ್ಯಾತ್ಸಮರ್ಥ್ಯತೇ ।। <br />ಉಲೂಕಚಕ್ಷುಷೋಽರೂಪಾದ್ರಸಾದಿಗ್ರಹಣಂ ಕಚಿತ್ ।।  ೧೨೨ ।।  </div>
				<div class="verse">ರಸಾದಿಗ್ರಹಣೇ ಶಕ್ತಿರ್ಲೋಕೇ ದೃಷ್ಟಾ ನ ಚಕ್ಷುಷಃ ।। <br />ಸಾಮರ್ಥ್ಯಸ್ಯಾಗ್ರಹಾತ್ತಸ್ಮಾನ್ನ ವಿರುದ್ದಾ ಪ್ರಕಲ್ಪ್ಯತೇ ।।  ೧೨೩ ।।  </div>
				<div class="verse">ಸಾಮರ್ಥ್ಯಂ ಯಸ್ಯ ಯತ್ರೈವ ದೃಷ್ಟಂ ತತ್ರೈವ ತಸ್ಯ ತತ್ ।। <br />ಸುದೂರಮಪಿ ಗತ್ವೇಹ ಹ್ಯತಿಶೀತಿರಪೀಷ್ಯತೇ ।।  ೧೨೪ ।।  </div>
				<div class="verse">ಕರ್ಮಕಾರ್ಯಾನ್ತರಂ ನಿತ್ಯಂ ವಿಷದಧ್ಯಾದಿವದ್ಧ್ರುವಮ್ ।। <br />ಯದಾರಭತ ಇತ್ಯುಕ್ತಂ ತಚ್ಚಾಪ್ಯಸ್ತು ಸ್ವಗೋಚರೇ ।।  ೧೨೫ ।।  </div>
				<div class="verse">ಯದೇವ ವಿದ್ಯಯೇತ್ಯಾದಿ ಶ್ರುತೇರಪಿ ವಚಸ್ತಥಾ ।।  ೧೨೬ ।। <br />ದೇವಯಾಜಿಸಕಾಶಾಚ್ಚ ವಿಶೇಷಶ್ಚಾಽಽತ್ಮಯಾಜಿನಃ ।। <br />ತದಾಹುರಿತಿ ವಿಸ್ಪಷ್ಟಂ ಶ್ರೂಯತೇ ಶ್ರುತಿವಾಕ್ಯತಃ ।।  ೧೨೭ ।।  </div>
				<div class="verse">ಮನುನಾಽಪ್ಯಾತ್ಮಯಾಜೀತಿ ಯದುಕ್ತಂ ಪರದರ್ಶನೇ ।। <br />ತತ್ರಾಪಿ ಚ ಸಮಂ ಪಶ್ಯನ್ನಾತ್ಮಯಾಜೀ ಭವತ್ಯಮ್ ।। <br />ಸಮದೃಷ್ಟಿಪ್ರಶಂಸೈಷಾ ಯದಿ ವಾ ಭೂತಪೂರ್ವತಃ ।।  ೧೨೮ ।।  </div>
				<div class="verse">ಆತ್ಮಸಂಸ್ಕೃತಯೇ ಕರ್ಮ ಯಃ ಕರೋತಿ ಯಥಾವಿಧಿ ।।  ।। <br />ಆತ್ಮಯಾಜೀತಿ ಮನುನಾ ಸ ಏವೇಹಾಭಿಧೀಯತೇ ।।  ೧೨೯ ।।  </div>
				<div class="verse">ಸುಸಂಸ್ಕೃತಧಿಯಃ ಪುಂಸೋ ಯಥೋಕ್ತೈಃ ಕರ್ಮಭಿಃ ಸಮಮ್ ।। <br />ಇಹ ವಾಽಮುತ್ರ ವಾ ಜ್ಞಾನಂ ಜಾಯತೇ ಮೋಕ್ಷಕೃದ್ಧ್ರುವಮ್ ।।  ೧೩೦ ।।  </div>
				<div class="verse">ಬ್ರಹ್ಮಾ ವಿಶ್ವಸೃಜೋವಾಕ್ಯಾದ್ದೇವಸಾರ್ಷ್ಟ್ಯತಿರೇಕತಃ ।। <br />ಭೂತಾಪೀತಿಂ ಮನುಃ ಸಾಕ್ಷಾದ್ದರ್ಶಯತ್ಯವಿನಶ್ವರೀಮ್ ।।  ೧೩೧ ।।  </div>
				<div class="verse">ಅತ್ಯೇತೀತಿ ತು ಯೇ ಪಾಠಂ ಕುರ್ವತೇ ತೇಽವಿಪಶ್ಚಿತಃ ।। <br />ಯಥೋಕ್ತದೋಷದುಷ್ಟತ್ವಾನ್ನಾತ್ಯಯೋ ಬೋಧತೋಽನ್ಯತಃ ।।  ೧೩೨ ।।  </div>
				<div class="verse">ಸ್ಪಷ್ಟಾರ್ಥಮುತ್ತರಂ ಭಾಷ್ಯಂ ನ ವ್ಯಾಖ್ಯಾನಮಪೇಕ್ಷತೇ ।। <br />ಯತೋಽತ ಉತ್ತರೋ ಗ್ರನ್ಥಃ ಸಮ್ಯಗವ್ಯಾಖ್ಯಾಯತೇಽಧುನಾ ।।  ೧೩೩ ।।  </div>
				<div class="verse">ಪ್ರಯೋಜ್ಯಸ್ಯ ಹಿ ಬನ್ಧಸ್ಯ ಪ್ರಯೋಜಕಮಿಹೋದಿತಮ್ ।। <br />ಪ್ರಾಧಾನ್ಯೇನೇಹ ಕರ್ಮೈವ ತದನ್ಯತ್ತೂಪಸರ್ಜನಮ್ ।।  ೧೩೪ ।।  </div>
				<div class="verse">ಪರಿಚ್ಛಿನ್ನಾಪರಿಚ್ಛಿನ್ನಂ ತಚ್ಚ ಕರ್ಮ ಸ್ವಭಾವತಃ ।।  ೧೩೫ ।। <br />ಪರಿಚ್ಛಿನ್ನಸ್ಯ ಸಂವ್ಯಾಪ್ತಿರ್ವ್ಯಾಖ್ಯಾತಾ ಪೂರ್ವಮೇವ ತು ।। <br />ಅಪರಿಚ್ಛಿನ್ನಸಂವ್ಯಾಪ್ತಿರ್ಭುಜ್ಯುಪ್ರಶ್ನೇನ ಭಣ್ಯತೇ ।।  ೧೩೬ ।।  </div>
				<div class="verse">ಬ್ರಹ್ಮಾಣ್ಡಾದ್ಬಹಿರನ್ತಶ್ಚ ಸಮಷ್ಟಿವ್ಯಷ್ಟಿರೂಪಿಣಃ ।। <br />ವ್ಯಾಪ್ತಿರ್ಹಿರಣ್ಯರಾರ್ಭಸ್ಯ ಬನ್ಧಜ್ಞಾನಾಯ ಭಣ್ಯತೇ ।।  ೧೩೭ ।। </div>
				<div class="verse">ವೈಷಮ್ಯಪ್ರತಿಪತ್ತ್ಯರ್ಥಂ ಪ್ರಶ್ನಸ್ಯ ಚ್ರಾಸಜನ್ಮನೇ ।। <br />ಪ್ರತಿವಾದಿಧಿಯೋ ಯತ್ನಾದ್ಭುಜ್ಯುನಾಽಽಖ್ಯಾಯಿಕಾಚ್ಯತೇ ।।  ೧೩೮ ।।  </div>
				<div class="verse">ಲೋಕಾನಾಮವಸಾನಾನಿ ಪರ್ಯಪೃಚ್ಛಾಮ ತಂ ಯದಾ ।। <br />ಗನ್ಧರ್ವಂ ತತ್ರ ಕಾಲೇ ತಮಥಾಬ್ರೂಮ ಕ್ವ ತೇಽಭವನ್ ।।  ೧೩೯ ।।  </div>
				<div class="verse">ಅಪ್ರಸಿದ್ಧಾಭಿಧಾನೋಕ್ತ್ಯಾ ವಾದಿವ್ಯಾಮೋಹಸಿದ್ಧಯೇ ।। <br />ಅಶ್ವಮೇಧಕೃತೋ ವಕ್ತಿ ಭುಜ್ಯುಃ ಪಾರಿಕ್ಷಿತಾ ಇತಿ ।।  ೧೪೧ ।।  </div>
				<div class="verse">ಪಾರಿಕ್ಷಿತಾಃ ಕ ತೇಽಭೂವನ್ನಿತ್ಯುಕ್ತಿಸ್ರಿರಿಹೋದಿತಾ ।। <br />ತ್ರಿರುಕ್ತೇರುಪಯೋಗೋಽಯಂ ವಿಭಾಗೇನೋಪವರ್ಣ್ಯತೇ ।।  ೧೪೧ ।।  </div>
				<div class="verse">ಪ್ರಶ್ನಾರ್ಥಾ ಪ್ರಥಮೋಕ್ತಿಃ ಸ್ಯಾತ್ಪ್ರತ್ಯುಕ್ತ್ಯರ್ಥಾ ತಥಾ ಪರಾ ।। <br />ತೃತೀಯ ಯಾಜ್ಞವಲ್ಕ್ಯಾರ್ಥಂ ತಿಸ್ರೋಽಪ್ಯುಕ್ತೀರಿತೀರಯೇತ್ ।।  ೧೪೨ ।।  </div>
				<div class="verse">ಭಾನುಸ್ಯನ್ದನಗತ್ಯಾಽಧ್ವಾ ಮಿತೋ ಯಾವಾನಹರ್ನಿಶಮ್ ।। <br />ದ್ವಾತ್ರಿಂಶದ್ಗುಣಿತಸ್ತಾವಾನ್ವ್ಯಾಪ್ತೋ ಭಾನುಗಭಸ್ತಿಭಿಃ ।।  ೧೪೩ ।।  </div>
				<div class="verse">ದ್ವಾತ್ರಿಂಶದ್ಭಿರಹೋರಾತ್ರೈರ್ಯಾವನ್ತಂ ದೇಶಮುದ್ವ್ರಜನ್ ।। <br />ಮಣ್ಡಲೀ ಕುರುತೇ ಭಾನುಸ್ತಾವಾ಼ಲ್ಲೋಕರವೇರಿತಃ ।। <br />ಶರೀರಮೇತದ್ವೈರಾಜಂ ದೇವತಾಕರಣಂ ಮಹತ್ ।।  ೧೪೪ ।। </div>
				<div class="verse">ಇಯಾನೇವ ತು ದೇಶೋಽಯಂ ಪ್ರಾಣಿನಾಂ ಭೋಗಸಿದ್ಧಿಕೃತ್ ।। <br />ಅಗ್ನ್ಯಾದಿದೇವತಾನಾಂ ಚ ವ್ಯಾಪ್ತಿರೇತಾವತೀ ಮತಾ ।।  ೧೪೫ ।।  </div>
				<div class="verse">ಲೋಕಾತ್ಪರಂ ನಿರಾಲೋಕಃ ಸರ್ವಪ್ರಾಣಿವಿವರ್ಜಿತಃ ।। <br />ಪರ್ಯೇತಿ ಲೋಕಂ ದ್ವಿಸ್ತಾವತ್ಪೃಥಿವೀ ಪೂರ್ವಮಾನತಃ ।।  ೧೪೬ ।।  </div>
				<div class="verse">ಲೋಕಾಲೋಕಗಿರೇರ್ಭಾಗಃ ಸರ್ವಪ್ರಾಣಿವಿವರ್ಜಿತಃ ।। <br />ಸಮುದ್ರೋ ದ್ವಿಗುಣೋ ಭೂಮೇಃ ಪರಸ್ತಾದವತಿಷ್ಠತೇ ।।  ೧೪೭ ।।  </div>
				<div class="verse">ಯಂ ಘನೋದಮಿತಿ ಪ್ರಾಹುಃ ಪುರಾಣಜ್ಞಾ ವಿಪಶ್ಚಿತಃ ।। <br />ಬ್ರಹ್ಮಾಣ್ಡಸಂಪುಟಸ್ತಸ್ಮಾತ್ಪರೇಣಾಭ್ಯೇತಿ ಸರ್ವತಃ ।।  ೧೪೮ ।।  </div>
				<div class="verse">ಪೃಥಿವ್ಯನನ್ತರಂ ಸಾಕ್ಷಾತ್ಸಮುದ್ರಃ ಶ್ರೂಯತೇ ಶ್ರುತೌ ।। <br />ಅಣ್ಡಾದ್ವಹಿಃ ಪುರಾಣೇ ತು ವಿರೋಧೇ ಸ್ಮೃತಿಬಾಧನಮ್ ।।  ೧೪೯ ।।  </div>
				<div class="verse">ವ್ಯಾಖ್ಯೇಹ ಸಂಪ್ರವೃತ್ತೇಯಮಶ್ವಮೇಧಕೃಕತಾಂ ಪಥಃ ।। <br />ಸ ಚೈವಂ ಶಕ್ಯತೇ ವಕ್ತುಂ ಲೋಕಾಲೋಕಾದಿಮಾನತಃ ।।  ೧೫೦ ।।  </div>
				<div class="verse">ಯಥೋಕ್ತಪರಿಮಾಣೇನ ಧ್ಯಾನಕರ್ಮವಿವಕ್ಷಯಾ ।। <br />ಲೋಕಾಲೋಕಾದಿಕಾರ್ಯಾಣಾಂ ಪರಿಮಾಣವಚಸ್ತತಃ ।।  ೧೫೧ ।।  </div>
				<div class="verse">ಅಸ್ತಿ ತಾವದಯಂ ಲೋಕೋ ಯಥೋಕ್ತಪರಿಮಾಣವಾನ್ ।। <br />ಭಾನುಪ್ರಕಾಶಸಂವ್ಯಾಪ್ತೋ ವಿರಾಜೋ ವಿಸ್ತೃತಿಸ್ತ್ವಿಯಮ್ ।।  ೧೫೨ ।। </div>
				<div class="verse">ತತೋ ಲೋಕಾದ್ವಿನಿಷ್ಕ್ರಮ್ಯ ದ್ವಿಗುಣಾ ಪೃಥಿವೀ ಸ್ಥಿತಾ ।। <br />ಸಮನ್ತಾದ್ದೂಿಗುಣೋಽಬ್ಧಿಶ್ಚ ಸಂವೇಷ್ಟ್ಯ ಪೃಥಿವೀಂ ಸ್ಥಿತಃ ।।  ೧೫೩ ।।  </div>
				<div class="verse">ತಂ ಸಮುದ್ರಂ ಸಮುತ್ತೀರ್ಯ ಯದನ್ಯತ್ಪರತಸ್ತತಃ ।। <br />ಗನ್ತವ್ಯಮುಪಮಾನೋಕ್ತಿಃ ಕ್ರಿಯತೇ ತಸ್ಯ ಸಾಂಪ್ರತಮ್ ।।  ೧೫೪ ।।  </div>
				<div class="verse">ಕಪಾಲಸಂಧಿಗಂ ವ್ಯೋಮ ಸಾಮರ್ಥ್ಯಾತ್ಪರಿಮಾಣತಃ ।। <br />ಯಾವತೀತ್ಯುಪಮೋಕ್ತೇಹ ಶ್ರುತ್ಯಾಽಽವಿಷ್ಕ್ರಿಯತೇಽನಯಾ ।।  ೧೫೫ ।। </div>
				<div class="verse">ತೇನ ಪಾರಿಕ್ಷಿತಾನ್ಖೇನ ಚಿತ್ಯಾತ್ಮತ್ವಮುಪಾಗತಾನ್ ।। <br />ಅನ್ತಃ ಸಂಸ್ಥಾಪ್ಯ ನಯತಿ ಸಮಷ್ಟಿವ್ಯಷ್ಟಿತಾಮಸುಃ ।।  ೧೫೬ ।।  </div>
				<div class="verse">ಚಿತ್ಯಾತ್ಮಾಽತ್ರ ಸುಪರ್ಣಃ ಸ್ಯಾದಾದಿತ್ಯಾತ್ಮಾಽಥವೋಚ್ಯತೇ ।। <br />ಇಮಂ ದೇಶಂ ಯತಃ ಪ್ರಾಪ್ತಾನಾದಿತ್ಯಾದ್ಯುಕ್ತವರ್ತ್ಮನಾ ।।  ೧೫೭ ।।  </div>
				<div class="verse">ಏವಂ ಪಾರಿಕ್ಷಿತಾನ್ಸರ್ವಾನಗ್ನಿರಿನ್ದ್ರೋ ವಿಯತ್ಪಥಾ ।। <br />ನಿರ್ಗಮಯ್ಯಾಣ್ಡತಃ ಪ್ರಾದಾದ್ವಾಯವೇ ಸೂಕ್ಷ್ಮರೂಪಿಣೇ ।।  ೧೫೮ ।।  </div>
				<div class="verse">ಅಶ್ವಮೇಧಮಖಾಪೂರ್ವಂ ದೇವತಾಽಗ್ನಿರಿಹೋಚ್ಯತೇ ।। <br />ವಾಯುವೇಷ್ಟನಮೇತಚ್ಚ ಯದಪೂರ್ವಮಿಹೋದಿತಮ್ ।।  ೧೫೯ ।।  </div>
				<div class="verse">ವಾಯುರೇವ ತತೋಽಪೂರ್ವಮಭಿವ್ಯಕ್ತತನುರ್ಮತಃ ।। <br />ಅನನ್ತರಮಪೂರ್ವಸ್ಯ ಕಾರ್ಯಂ ನಿರ್ದಿಶ್ಯತೇಽಧುನಾ ।।  ೧೬೦ ।।  </div>
				<div class="verse">ಪಾರಿಕ್ಷಿತಾನಥಾಽಽದಾಯ ವಾಯುಃ ಸ್ವಾತ್ಮಸಮಾಶ್ರಯಾನ್ ।। <br />ಆಪಾದ್ಯ ಗಮಯಾಮಾಸ ತತ್ರ ಪ್ರಾಣೈಕರೂಪಿಣಃ ।।  ೧೬೧ ।।  </div>
				<div class="verse">ಅಶ್ವಮೇಧಕೃತೋ ಯತ್ರ ಪೂರ್ವೇ ತಸ್ಥುರಿತೋ ಗತಾಃ ।। <br />ವಾಯ್ವಾತ್ಮಾ ಗಮಯಾಮಾಸ ಸಮಷ್ಟಿವ್ಯಷ್ಟಿತಾಪ್ತಯೇ ।।  ೧೬೨ ।। </div>
				<div class="verse">ಅಶ್ವಮೇಧಮಖಾಪೂರ್ವಫಲಪ್ರಕಥನೇನ ಯಾ ।। <br />ಪ್ರವೃತ್ತಾಽಽಖ್ಯಾಯಿಕಾ ಸೇಯಂ ಸಮಾಪ್ತಾಽನವಶೇಷತಃ ।।  ೧೬೩ ।।  </div>
				<div class="verse">ಪ್ರಶ್ನಶೇಷಮಥೇದಾನೀಂ ಸ್ವಯಮೇವ ಶ್ರುತಿರ್ಜಗೌ ।। <br />ಯದಿ ವಾ ಯಾಜ್ಞವಲ್ಕ್ಯೋಕ್ತಿರೇವಮೇವೇತಿ ಯದ್ವಚಃ ।।  ೧೬೪ ।।  </div>
				<div class="verse">ತಸ್ಮಾದಿತ್ಯಾದಿಕಂ ವಾಕ್ಯಂ ಶ್ರುತೇರಿತಿ ಚ ನಿರ್ದಿಶೇತ್ ।। <br />ವಾಯುಮೇವ ಸ ಗನ್ಧರ್ವಃ ಪ್ರಶಶಂಸಾತಿವಿಸ್ಮಿತಃ ।।  ೧೬೫ ।।  </div>
				<div class="verse">ವಾಯುಂ ಮುಕತ್ವಾ ಬಹಿರ್ಯಸ್ಮಾನ್ನಾನ್ಯಸ್ಯಾ ವಿದ್ಯತೇಽಬಹಿಃ ।। <br />ದೇವತಾಯಾ ಗತಿಸ್ತಸ್ಮಾದ್ವಾಯುರ್ಜ್ಯಾಯಾನಿಹೈಕಲಃ ।।  ೧೬೬ ।।  </div>
				<div class="verse">ಯತ ಏವಮತೋ ಜ್ಞೇಯೋ ವಾಯುರೇವ ನ ಚಾಪರಃ ।। <br />ವ್ಯಷ್ಟಿಃ ಸಮಷ್ಟಿರಿತ್ಯೇವಮಣ್ಡಾದನ್ತರ್ಬಹಿಶ್ಚ ಸಃ ।।  ೧೬೭ ।।  </div>
				<div class="verse">ವ್ಯಾಪ್ತಿರ್ವಿಶೇಷರೂಪೇಣ ವ್ಯಷ್ಟಿರಿತ್ಯಭಿಧೀಯತೇ ।। <br />ಸಾಮಾನ್ಯೇನ ಸಮಷ್ಟಿಶ್ಚ ವಾಯುರೇವ ದ್ವಿಧಾ ಸ್ಥಿತಃ ।।  ೧೬೮ ।।  </div>
				<div class="verse">ವಸ್ತು ಯಲ್ಲಕ್ಷ್ಯತೇ ಕಿಂಚಿಜ್ಜಗತ್ಯಸ್ಮಿಂಶ್ಚರಾಚರೇ ।। <br />ಸಾಮಾನ್ಯೇನ ವಿಶೇಷೇಣ ವಾಯುರೇವ ತದೀಕ್ಷ್ಯತೇ ।।  ೧೬೯ ।।  </div>
				<div class="verse">ನ ಸಾಮಾನ್ಯವಿಶೇಷಾಭ್ಯಾಂ ವಾಯೋರನ್ಯಸ್ಯ ವಸ್ತುನಃ ।। <br />ಸಂಬನ್ಧೋ ವಾಯುರೇವೇತಿ ಸಾವಧಾರಣವಾಕ್ಯತಃ ।।  ೧೭೦ ।। </div>
				<div class="verse">ಅನ್ಯಯೋಗವ್ಯವಚ್ಛೇದೇ ಪ್ರಶಂಸೇಯಮಸೋರ್ಭವೇತ್ ।। <br />ನ ತ್ವಯೋಗವ್ಯವಚ್ಛೇದ ಉತ್ಕರ್ಷಸ್ತಾದೃಗಿಷ್ಯತೇ ।।  ೧೭೧ ।।  </div>
				<div class="verse">ಅಶ್ವಮೇಧಕ್ರತೋರೇಷ ಸಮಷ್ಟಿವ್ಯಷ್ಟಿಲಕ್ಷಣಃ ।। <br />ಮಹಿಮಾಽಽವಿಷ್ಕೃತಃ ಶ್ರುತ್ಯಾ ವಿದ್ಯಾಯುಕ್ತಸ್ಯ ಸಂಭ್ರಮಾತ್ ।।  ೧೭೨ ।।  </div>
				<div class="verse">ಸಮಷ್ಟಿವ್ಯಷ್ಟಿರೂಪಂ ಯೋ ವಾಯುಮಾತ್ಮೇತಿ ಸಂಶ್ರಿತಃ ।। <br />ಸೋಽಪಹನ್ತಿ ಪುನರ್ಮೃತ್ಯುಂ ಮೃತ್ಯುಮಾತ್ಮಾನಮೇತ್ಯಸೌ ।।  ೧೭೩ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯ ತೃತೀಯಂ ಭುಜ್ಯುಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C03_S04">
			<div class="sname"> ।।  ಚತುರ್ಥಂ ಬ್ರಾಹ್ಮಣಮ್    ।। </div>
				<div class="verse">ಐಕಾತ್ಮ್ಯಾನವಬೋಧಸ್ಯ ಕಾರ್ಯಮುಕ್ತಮಶೇಷತಃ ।। <br />ತನ್ಮೂಲಧ್ವಸ್ತಯೇಽಥೋರ್ಧ್ವಂ ಪರೋ ಗ್ರನ್ಥೋಽವತಾರ್ಯತೇ ।।  ೧ ।।  </div>
				<div class="verse">ಪುಣ್ಯಾಪುಣ್ಯಪ್ರಯುಕ್ತಃ ಸನ್ಗ್ರಹಾತಿಗ್ರಹಬನ್ಧನಃ ।। <br />ಆಬ್ರಹ್ಮಾಽಽಸ್ಥಾಣು ಚಾಜಸ್ರಂ ಯಃ ಸಂಸರತಿ ಮೂಢಧೀಃ ।।  ೨ ।।  </div>
				<div class="verse">ಸೋಽಯಮುಕ್ತಸ್ತಥೋತ್ಕರ್ಷಃ ಪರಃ ಪುಣ್ಯಸ್ಯ ಚೋದಿತಃ ।। <br />ಮುಮುಕ್ಷುರಸ್ತಿ ನಾಸ್ತೀತಿ ಪರೋ ಗ್ರನ್ಥೋಽವತಾರ್ಯತೇ ।।  ೩ ।।  </div>
				<div class="verse">ದೇಹೇನ್ದ್ರಿಯಮನೋಬುದ್ಧಿವೇದನಾವ್ಯತಿರೇಕತಃ ।। <br />ಅಸ್ತಿತ್ವೇ ತಸ್ಯ ಸಂಸಿದ್ಧೇ ತನ್ಮುಕ್ತ್ಯೈ ಯತ್ಯತೇ ಯತಃ ।।  ೪ ।।  </div>
				<div class="verse">ಭವಿಷ್ಯಲ್ಲೋಕಸಂಬನ್ಧೀ ಯೇಷಾಮಾಗಮತೋ ಮತಃ ।। <br />ನ ತಾನ್ಪ್ರತಿ ಸಮಾರಮ್ಭಃ ಸಿದ್ಧ ಏವ ಹಿ ತಾನ್ಪ್ರತಿ ।।  ೫ ।।  </div>
				<div class="verse">ಕರ್ತ್ರಾತ್ಮನಃ ಪುರಾ ಸಿದ್ಧೇರ್ಬುದ್ಧ್ಯಾದ್ಯವ್ಯತಿರೇಕತಃ ।। <br />ಕರ್ತ್ರಾದೇರಿಹ ಸಾಕ್ಷ್ಯಾತ್ಮಾ ದೃಷ್ಟೇರ್ದ್ರಷ್ಟೋಚ್ಯತೇಽಧುನಾ ।।  ೬ ।।  </div>
				<div class="verse">ವಿಷಯೋ ಬ್ರಹ್ಮವಿದ್ಯಾಯಾ ಯೋಗ್ಯಃ ಕ ಇತಿ ಚಿನ್ತ್ಯತೇ ।। <br />ವಿಷಯೇಽವಧೃತೇ ಯಸ್ಮಾದುಪದೇಶೋಽರ್ಥವಾನ್ಭವೇತ್ ।।  ೭ ।।  </div>
				<div class="verse">ಬ್ರಹ್ಮಣೋ ವೋಪದೇಶಃ ಸ್ಯಾದಥವಾಽಬ್ರಹ್ಮಣೋ ಭವೇತ್ ।। <br />ಬ್ರಹ್ಮತ್ವಸ್ಯ ಸ್ವತಃ ಸಿದ್ಧೇರ್ಬ್ರಹ್ಮಣಿ ಸ್ಯಾದನರ್ಥಕಃ ।।  ೮ ।।  </div>
				<div class="verse">ಉಪದೇಶಶತೇನಾಪಿ ಬ್ರಹ್ಮತ್ವಂ ನ ಕಥಂಚನ ।। <br />ಸ್ವತೋಽಬ್ರಹ್ಮತ್ವತಸ್ತಸ್ಯ ನಾತೋಽಬ್ರಹ್ಮಣ ಇಷ್ಯತೇ ।।  ೯ ।। </div>
				<div class="verse">ಸರ್ವಸ್ಯೈಕಾತ್ಮ್ಯಯಾಥಾತ್ಮ್ಯಾನ್ನ ಚಾಬ್ರಹ್ಮೇಹ ಲಭ್ಯತೇ ।। <br />ಕ್ಷೇತ್ರಜ್ಞೇಶ್ವರಸಂಭೇದಶಙ್ಕಾನುತ್ತ್ಯರ್ಥಮುಚ್ಯತೇ ।।  ೧೦ ।।  </div>
				<div class="verse">ಯದಿತ್ಯನೇನ ನಿರ್ದೇಶೋ ವಿಶೇಷ್ಯಸ್ಯ ವಿವಕ್ಷಿತಃ ।। <br />ಸಾಮಾನ್ಯಮಾತ್ರವಿಜ್ಞಾನಾದ್ವಿಶೇಷಸ್ಯಾಪ್ರತೀತಿತಃ ।।  ೧೧ ।। </div>
				<div class="verse">ಸಾಕ್ಷಾದಿತ್ಯಾದಿಕಂ ಸರ್ವಂ ತದ್ವಿಶೇಷಣಮುಚ್ಯತೇ ।। <br />ವಿಶಿಷ್ಟಾರ್ಥಾವಬೋಧಿತ್ವಾನ್ನೀಲರಕ್ತೋತ್ಪಲಾದಿವತ್ ।।  ೧೨ ।।  </div>
				<div class="verse">ಯದಿತ್ಯಾದಿಪದಾನಾಂ ಚ ಸಾಮಾನಾಧಿಕರಣ್ಯತಃ ।। <br />ವಿಶೇಷಣವಿಶೇಷ್ಯತ್ವಂ ಶ್ರುತ್ಯೈವೇಹಾವಸೀಯತೇ ।।  ೧೩ ।। </div>
				<div class="verse">ಸಾಕ್ಷಾದಿತ್ಯಭಿಧಾನೇನ ಪ್ರತ್ಯಕ್ಷೋಽರ್ಥೋಽಭಿಧೀಯತೇ ।। <br />ಮನಸೋಽಗ್ರಹಣಂ ತಸ್ಯ ನ ದೃಷ್ಟೇರಿತಿ ವಾರಣಾತ್ ।।  ೧೪ ।। </div>
				<div class="verse">ಯದಿ ವಾ ದ್ರಷ್ಟರಿ ಪ್ರಾಪ್ತೇ ಸಾಕ್ಷಾದಿತಿ ವಿಶೇಷಣಾತ್ ।। <br />ತತ್ಪ್ರಸಙ್ಗನಿವೃತ್ತ್ಯರ್ಥಮಪರೋಕ್ಷಾದಿತೀರ್ಯತೇ ।।  ೧೫ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾರ್ಥಪ್ರಾಪ್ತಾವಾದ್ಯವಿಶೇಷಣಾತ್ ।। <br />ಲೋಕವತ್ತನ್ನಿಷೇಧಾರ್ಥಮಪರೋಕ್ಷಾದಿತೀರ್ಯತೇ ।।  ೧೬ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾರ್ಥಸಂಭೇದವಿಷಯಸ್ಯ ಹಿ ।। <br />ನಿಷೇಧಾಯಾಪರೋಕ್ಷಾದ್ಗೀರಭಿನ್ನಾರ್ಥಗ್ರಹಾಯ ತು ।।  ೧೭ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾರ್ಥಸಂಭೇದಸ್ಯ ನಿಷೇಧತಃ ।। <br />ದೃಷ್ಟಿಮಾತ್ರಂ ಸ್ವಪ್ತಃ ಸಿದ್ಧಂ ವಿಶೇಷಣಫಲಂ ಭವೇತ್ ।।  ೧೮ ।।  </div>
				<div class="verse">ಏೞಂ ಸದೇಕರೂಪಂ ಚ ಯದಿ ನಾಮೋಕ್ತಲಕ್ಷಣಮ್ ।। <br />ನಿರ್ದ್ವಯಂ ಸದ್ವಯಂ ವೇತಿ ನೋಕ್ತಹೇತೋಸ್ತದೀಕ್ಷ್ಯತೇ ।।  ೧೯ ।। </div>
				<div class="verse">ಯತೋಽತೋಽದ್ವಯಸಿದ್ಧ್ಯರ್ಥಂ ಬ್ರಹ್ಮೇತ್ಯೇತದ್ವಿಶೇಷ್ಯತೇ ।। <br />ಅವ್ಯಾವೃತ್ತಾನನುಗತಂ ವಸ್ತು ಬ್ರಹ್ಮೇತಿ ಭಣ್ಯತೇ ।।  ೨೦ ।।  </div>
				<div class="verse">ಅಪುಮರ್ಥಮಿದಂ ಪ್ರಾಪ್ತಂ ನ ಚೇದಾತ್ಮೈವ ತದ್ಭವೇತ್ ।। <br />ಯತೋಽತ ಆತ್ಮರೂಪಾರ್ಥಮಾತ್ಮೇತ್ಯೇವಂ ವಿಶೇಷ್ಯತೇ ।।  ೨೧ ।।  </div>
				<div class="verse">ಸಜಾತೀಯಾಸಜಾತೀಯದ್ವಿತೀಯಾರ್ಥಾನಭಿಪ್ಲುತಮ್ ।। <br />ಸಾಂಖ್ಯರಾದ್ಧಾನ್ತಪುಂವತ್ತತ್ಪ್ರಾಪ್ತಂ ನಾನಾತ್ವದರ್ಶನಾತ್ ।।  ೨೨ ।। </div>
				<div class="verse">ಯತೋಽತಸ್ತನ್ನಿಷೇಧಾರ್ಥಂ ಸರ್ವಾನ್ತರ ಇತಿರಣಮ್ ।। <br />ಸರ್ವೇಷಾಮಾನ್ತರೋ ಯೋಽರ್ಥೋ ನಾನಾ ಸ ಕಥಮುಚ್ಯತೇ ।।  ೨೩ ।। </div>
				<div class="verse">ಸ್ರಗ್ವತ್ಸರ್ಪಾದಿಕ್ಲೃಪ್ತಾನಾಂ ಪ್ರತ್ಯಙ್ಭಾತ್ರೈಕರೂಪತಃ ।। <br />ಪ್ರತ್ಯಗ್ವಸ್ತೂಪರೋಧೇನ ನಾನಾರ್ಥೋ ನಾವಶಿಷ್ಯತೇ ।।  ೨೪ ।। </div>
				<div class="verse">ಪ್ರತ್ಯಗ್ರೂಪಾವಬೋಧಸ್ಯ ಭಾವಾಭಾವಾತ್ಮವಸ್ತುಷು ।। <br />ಸರ್ವತ್ರಾವ್ಯಭಿಚಾರಿತ್ವಾದಾತ್ಮಾ ಸರ್ವಾನ್ತರೋ ಭವೇತ್ ।।  ೨೫ ।।  </div>
				<div class="verse">ಯತ್ಸಾಕ್ಷಾದಪರೋಕ್ಷಾದ್ಭ್ಯಾಂ ಬ್ರಹ್ಮ ವೇಹ ವಿಶಿಷ್ಯತೇ ।। <br />ಸರ್ವಾನ್ತರಗೃಹೀತ್ಯಾ ಚ ಪ್ರತ್ಯಗರ್ಥಸ್ಯ ಸಂಗತಿಃ ।।  ೨೬ ।।  </div>
				<div class="verse">ಸಾಕ್ಷಾದಿತ್ಯವ್ಯವಹಿತಮಗೌಣಮಪರೋಕ್ಷತಃ ।। <br />ಇತಿ ದ್ವಯಂ ಪ್ರತೀಚ್ಯೇವ ಸಂಭಾವ್ಯಂ ಬ್ರಹ್ಮಣೀರಿತಮ್ ।।  ೨೭ ।।  </div>
				<div class="verse">ತಥಾ ಸರ್ವಾನ್ತರತ್ವಸ್ಯ ಸಭೇದವೃತ್ತಿವಿರೋಧತಃ ।। <br />ಸಂಭಾವನಾಽದ್ವಿತೀಯತ್ವಾದ್ಬ್ರಹ್ಮಣ್ಯೇವಾಽಽತ್ಮಸಂಸ್ಥಿತೇಃ ।।  ೨೮ ।।  </div>
				<div class="verse">ಯತೋಽತ ಏಕವಾಕ್ಯತ್ವೇ ಬ್ರಹ್ಮಾತ್ಮಾಖ್ಯಾಪದಾರ್ಥಯೋಃ ।। <br />ದ್ವೈತಸಂಸರ್ಗಬಾಧೇನ ಪೂರ್ಣಂ ವಸ್ತು ಪ್ರತೀಯತೇ ।।  ೨೯ ।।  </div>
				<div class="verse">ಯದಿ ವೈಕವಿಶೇಷ್ಯೇಣ ವಿಶೇಷಣತಯಾ ಯುತಿಃ ।। <br />ಸಾಕ್ಷಾದಿತ್ಯಾದಿಕಾನಾಂ ಸ್ಯಾನ್ಮಿಥೋಽನ್ಯೋನ್ಯಾನಪೇಕ್ಷತಃ ।।  ೩೦ ।।  </div>
				<div class="verse">ಏಕವಸ್ತ್ವವಸಾಯಿತ್ವಾದನ್ಯೋನ್ಯಾರ್ಥಾನುರೋಧತಃ ।। <br />ವಿಶೇಷಣಾನಿ ಸರ್ವಾಣಿ ವಿಶಿಂಷನ್ತ್ಯುತ್ಪಲಾದಿವತ್ ।।  ೩೧ ।।  </div>
				<div class="verse">ಉಪಾತ್ತಸ್ವವಿಶೇಷ್ಯಾಣಿ ಸಾಕ್ಷಾದಿತ್ಯಾದಿಕಾನಿ ಹಿ ।। <br />ಪರಸ್ಪರೋಪರೋಧೇನ ಸ್ವವಿರುದ್ಧಾರ್ಥಹಾನತಃ ।।  ೩೨ ।।  </div>
				<div class="verse">ಸ್ವಾರ್ಥಾಸಂತ್ಯಾಗಮರ್ಗೇಣ ನಾನಾಸಂಸರ್ಗಬಾಧನಾತ್ ।। <br />ಭೇದಹೇತುತಮೋಘಾತಿಪ್ರತ್ಯಗ್ಯಾಥಾತ್ಮ್ಯಶೇಮುಷೀ -<br /> ಜನ್ಮನೈವಾಽಽಪ್ತಮಾಂಪ್ನೋತಿ ಸ್ವತೋಽಮೇಯಂ ವಚಃಶ್ರವಾತ್ ।।  ೩೩ ।।   </div>
				<div class="verse">ಸಾಮಾನಾಧಿಕರಣ್ಯೋಕ್ತೇರ್ವಿಶೇಷಣವಿಶೇಷ್ಯತಃ ।। <br />ಲಕ್ಷ್ಯಲಕ್ಷಣಗತ್ಯಾಽತೋ ಯಥೋಕ್ತಾರ್ಥಂ ಪ್ರಪದ್ಯತೇ ।।  ೩೪ ।।  </div>
				<div class="verse">ಸರ್ವಾರ್ಥಂ ಯದಿ ವಾಽಽದ್ಯಂ ಸ್ಯಾತ್ಸಾಕ್ಷಾದಿತಿ ವಿಶೇಷಣಮ್ ।। <br />ಅಪರೋಕ್ಷಾನ್ತಮಥವಾ ಬ್ರಹ್ಮಾನ್ತಂ ವೋತ್ತರಸ್ಯ ತು ।।  ೩೫ ।।  </div>
				<div class="verse">ಯತ್ಸಾಕ್ಷಾಚ್ಚಾಪರೋಕ್ಷಾಚ್ಚ ಬ್ರಹ್ಮಾಣಃ ಸ್ತೋ ವಿಶೇಷಣೇ ।। <br />ವಾಕ್ಯಾದ್ಬ್ರಹ್ಯಾಭಿಸಂಬನ್ಧಾತ್ತದನ್ಯಸ್ಯ ತಥಾಽಶ್ರವಾತ್ ।।  ೩೬ ।।  </div>
				<div class="verse">ಯದವ್ಯವಹಿತಂ ದ್ರಷ್ಟುರ್ವ್ಯವಧಾನೇನ ಕೇನಚಿತ್ ।। <br />ಪ್ರತ್ಯಙ್ಭಾತ್ರಸ್ವಭಾವತ್ವಾದ್ಬ್ರಹ್ಮಣೋಽವ್ಯವಧಾನತಾ ।।  ೩೭ ।।  </div>
				<div class="verse">ಅವ್ಯಾವೃತ್ತಾನನುಗತಂ ಬ್ರಹ್ಮಾಗೌಣಂ ಪ್ರಚಕ್ಷತೇ ।। <br />ಅಪರೋಕ್ಷಾದ್ಭವೇತ್ತಾದೃಙ್ನಾತೋಽನ್ಯಾದೃಕ್ಕಥಂಚನ ।।  ೩೮ ।। </div>
				<div class="verse">ಸರ್ವಾನಾತ್ಮನಿಷೇಧೇನ ಬೋಧ ಆತ್ಮನ್ಯಥೈಕಲೇ ।। <br />ಪರಮಾರ್ಥಂ ತ್ವಸಂಪ್ರಾಪ್ಯ ನಿಷೇಧೋ ನೇಷ್ಯತೇ ಯತಃ ।।  ೩೯ ।।  </div>
				<div class="verse">ವ್ಯತಿರೇಕಾನ್ವಯಾಭಾವೈಃ ಕಾರ್ಯಂ ವಸ್ತ್ವಭಿಲಪ್ಯತೇ ।। <br />ಕಾರಣತ್ವನಿಷೇಧೇನ ಬ್ರಹ್ಮಾಽಽತ್ಮಾನಂ ಪ್ರಪದ್ಯತೇ ।।  ೪೦ ।।  </div>
				<div class="verse">ಏತಾವನ್ಮಾತ್ರಯಾಥಾತ್ಮ್ಯಾತ್ಕಾರ್ಯಕಾರಣವಸ್ತುನಃ ।। <br />ಅವ್ಯಾವೃತ್ತಾನನುಗತಂ ಬ್ರಹ್ಮಾಽಽತ್ಮೈವ ತತೋ ಭವೇತ್ ।।  ೪೧ ।।  </div>
				<div class="verse">ಯಶ್ಚಾಽಽತ್ಮೈವ ಭವೇತ್ಪ್ರತ್ಯಕ್ಸರ್ವಾನ್ತರತಮಸ್ತಥಾ ।। <br />ತಮೇವಂಲಕ್ಷಣಂ ಮಹ್ಯಂ ಯಥಾವದ್ವಕ್ತುಮರ್ಹಸಿ ।।  ೪೨ ।।  </div>
				<div class="verse">ಸಾಮಾನಾಧಿಕರಣ್ಯೋಕ್ತೇರ್ಬ್ರಹ್ಮಾತ್ಮಾರ್ಥಾಭಿಧಾಯಿನೋಃ ।। <br />ಐಕಾರ್ಥ್ಯಮೇತಯೋರ್ನ್ಯಾಯ್ಯಂ ಮಿಥೋರ್ಥಾವಸಿತೇಸ್ತಥಾ ।।  ೪೩ ।।  </div>
				<div class="verse">ಬ್ರಹ್ಮಾಽಽತ್ಮೈಕಸ್ವಭಾವೇನ ಸಾಕ್ಷಾದಿತಿ ವಿಶೇಷ್ಯತೇ ।। <br />ಅಸಂಭವಾತ್ತದನ್ಯತ್ರ ಬ್ರಹ್ಮತ್ವಸ್ಯ ಯತಸ್ತತಃ ।।  ೪೪ ।।  </div>
				<div class="verse">ಆತ್ಮಾಽಪಿ ಬ್ರಹ್ಮಣೋಽನ್ಯತ್ರ ನೈವ ಸಂಭಾವ್ಯತೇ ಯತಃ ।। <br />ಸಾಮಾನಾಧಿಕರಣ್ಯೋಕ್ತಿಸ್ತಸ್ಮಾದ್ಬ್ರಹ್ಮಾತ್ಮಶಬ್ದಯೋಃ ।।  ೪೫ ।।  </div>
				<div class="verse">ವಿಶೇಷಣವಿಶೇಷ್ಯತ್ವೇ ಮಿಥೋ ಬ್ರಹ್ಮಾತ್ಮನೋರತಃ ।। <br />ಅಬ್ರಹ್ಮಾನಾತ್ಮಾಪಹ್ನುತ್ಯಾಽಸಂಸರ್ಗೈಕಾತ್ಮ್ಯಧೀರ್ಭವೇತ್ ।।  ೪೬ ।।  </div>
				<div class="verse">ಬ್ರಹ್ಮಣೋಽಪ್ಯಾತ್ಮನೋ ಮೋಹಾದಬ್ರಹ್ಮತ್ವಂ ನ ವಸ್ತುತಃ ।। <br />ಆತ್ಮನೋಽಪಿ ಪರೋಕ್ಷತ್ವಂ ಬ್ರಹ್ಮಣೋಽಪಿ ತಮೋನ್ವಯಾತ್ ।।  ೪೭ ।।  </div>
				<div class="verse">ತಮಸೋ ಜ್ಞಾನವಿಧ್ವಸ್ತಾವಬ್ರಹ್ಮಾನಾತ್ಮತಾಹತೇಃ ।। <br />ಅಪೂರ್ವಾದ್ಯಾತ್ಮಕಂ ಬ್ರಹ್ಮ ನಿಃಸಂಸರ್ಗಂ ಪ್ರಪದ್ಯತೇ ।।  ೪೮ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಾತ್ತತ್ತಮೋನಾತ್ಮಬಾಧತಃ ।। <br />ಪ್ರತ್ಯಙ್ಭಾತ್ರಾವಶೇಷತ್ವಾತ್ಸ್ಯಾಮಪೂರ್ವಾದಿಮಾನಹಮ್ ।।  ೪೯ ।। </div>
				<div class="verse">ಪ್ರಣಿಧಾಯಾಽಽತ್ಮನಿ ದೃಷ್ಟಿಂ ಪ್ರತ್ಯಗ್ಬೋಧೈಕರಞ್ಜಿತಾಮ್ ।। <br />ಪ್ರತಿವಕ್ತ್ಯೇಷ ಇತಿ ತಂ ಯಾಜ್ಞವಲ್ಕ್ಯೋಽಪ್ಯುದಾರಧೀಃ ।।  ೫೦ ।।  </div>
				<div class="verse">ಆತ್ಮಪ್ರಮಾತೃಮಾನಾದೇರನೇಕಸ್ಯೇಹ ಸಂಭವಾತ್ ।। <br />ಪ್ರತ್ಯಕ್ಷಾರ್ಥಸ್ಯೈಷ ಇತಿ ನ ವಿದ್ಮಃ ಕೋ ವಿವಕ್ಷಿತಃ ।।  ೫೧ ।।  </div>
				<div class="verse">ಪ್ರತ್ಯಕ್ಷಾರ್ಥವಿಜ್ಞಪ್ತ್ಯೈ ತ ಆತ್ಮೇತಿ ತತೋಽವದತ್ ।। <br />ಸರ್ವಾನ್ತರಗೃಹೀತಿಸ್ತು ತತ್ಪೂರ್ವೋಕ್ತೋಪಲಕ್ಷಣಮ್ ।।  ೫೨ ।।  </div>
				<div class="verse">ಕ್ಷೋಣ್ಯುಪಕ್ರಮಮಾಕಾಶಾತ್ಷಷ್ಠ್ಯನ್ತೇನಾಭಿಧೀಯತೇ ।। <br />ಆತ್ಮೇತಿ ಚ ಪ್ರಮಾತ್ರಾದೇರಾಗಮಾಪಾಯಸಾಕ್ಷ್ಯಪಿ ।।  ೫೩ ।।  </div>
				<div class="verse">ಮಾತೃಮಾನಪ್ರಭೇದೇಽಪಿ ಪ್ರತಿದೇಹಂ ನ ಭಿದ್ಯತೇ ।। <br />ಸಾಕ್ಷೀ ವಾಹ್ಯಾರ್ಥವದ್ಯಸ್ಮಾತ ಞ ಆತ್ಮೇತ್ಯುಚ್ಯತೇ ತತಃ ।।  ೫೪ ।।  </div>
				<div class="verse">ವ್ಯಭಿಚಾರೋ ಮಿಥೋ ಯದ್ವತ್ಪ್ರಮಾತ್ರಾದೇಃ ಸ್ವಸಾಕ್ಷಿಕಃ ।। <br />ಸರ್ವಮಾತ್ರಾದ್ಯಭಾವಾರ್ಥಸಾಕ್ಷಿತ್ವಾನ್ನ ತಥಾಽಽತ್ಮನಃ ।।  ೫೫ ।। </div>
				<div class="verse">ಸಾಕ್ಷಾದಿತ್ಯಾದಿಭಿಃ ಪ್ರತ್ಯಕ್ಪ್ರತ್ಯಗ್ದೃಷ್ಟ್ಯಾ ಯದೇಕ್ಷ್ಯತೇ ।। <br />ಪ್ರತ್ಯಗ್ವಸ್ತ್ವತಿರೇಕೇಣ ನಾನ್ಯದಾತ್ಮಾ ತದೇಕ್ಷ್ಯತೇ ।।  ೫೬ ।।  </div>
				<div class="verse">ಪ್ರತ್ಯಙ್ಭಾತ್ರೈಕಯಾಥಾತ್ಮ್ಯಾದಾತ್ಮಾವಿದ್ಯಾತದುತ್ಥಯೋಃ ।। <br />ತಾವನ್ಮಾತ್ರಾವಸಾಯಿತ್ವಂ ಸಮ್ಯಗ್ಬೋಧಾದತಸ್ತಯೋಃ ।।  ೫೭ ।।  </div>
				<div class="verse">ಆತ್ಮನೋಽನವಶೇಷೇಣ ತದನ್ಯಾರ್ಥಸ್ಯ ಸಂಗತೇಃ ।। <br />ಸಾಕ್ಷಾದಿತ್ಯಾದಿಕಂ ಸರ್ವಂ ಸಂಭಾವ್ಯಂ ಸ್ಯಾದ್ವಿಶೇಷಣಮ್ ।।  ೫೮ ।।  </div>
				<div class="verse">ಪ್ರತ್ಯಕ್ತಯೈವಾವಸಿತೇಃ ಪ್ರತೀಚೋಽನ್ಯಸ್ಯ ವಸ್ತುನಃ ।। <br />ವ್ಯತಿರೇಕೈಕರುಪಸ್ಯ ವ್ಯತಿರೇಕೋ ನ ಲಭ್ಯತೇ ।।  ೫೯ ।।  </div>
				<div class="verse">ವಿರೋಧಾದನ್ವಯೋ ನಾಸ್ಯ ಖಣ್ಡಾದೌ ಗೋತ್ವವತ್ತಥಾ ।। <br />ವ್ಯತಿರೇಕೋಽಪಿ ನೈಕಾತ್ಮ್ಯಯಾಥಾತ್ಮ್ಯಾದುಪಪದ್ಯತೇ ।।  ೬೦ ।।  </div>
				<div class="verse">ಪ್ರತ್ಯಙ್ಭಾತ್ರತಯೈವಾತೋಽನಾತ್ಮಾಽಽತ್ಮನಿ ವಿಲೀಯತೇ ।। <br />ತವಾಽಽತ್ಮೇತ್ಯಪಿ ನಿರ್ಣೀತೌ ನೈವ ಸ್ಯಾತ್ಪ್ರಶ್ನನಿರ್ಣಯಃ ।।  ೬೧ ।।  </div>
				<div class="verse">ಮಮಾಽಽತ್ಮನಾಮನೇಕೇಷಾಂ ಸಂಭವಾದಪ್ರಬೋಧತಃ ।।  ೬೨ ।। <br />ಪಿಣ್ಡಾನ್ತಸ್ತಾವದಾತ್ಮೈಕೋ ಲಿಙ್ಗಾನ್ತಸ್ತು ತಥಾ ಪರಃ ।। <br />ಬು್ಧಿಸಾಕ್ಷೀ ತೃತೀಯಃ ಸ್ಯಾದ್ಯೋಽಯಂ ಸಂದಿಹ್ಯತೇ ತಥಾ ।।  ೬೩ ।। </div>
				<div class="verse">ಯತ ಏವಮತೋ ಬ್ರೂಹಿ ಕತಮೋಽತ್ರ ವಿವಕ್ಷಿತಃ ।। <br />ಸಾಕ್ಷಾದಿತ್ಯಾದಿಮಾನಾತ್ಮಾ ನಿರ್ಧಾರ್ಯೇದಂತಯಾಽನ್ಯತಃ ।।  ೬೪ ।।  </div>
				<div class="verse">ಯಾಜ್ಞವಲ್ಕ್ಯೋಽಪಿ ತಂ ಪ್ರಾಹ ಯಃ ಪ್ರಾಣೇನೇತಿ ಲಿಙ್ಗತಃ ।। <br />ಪ್ರಾಣಾದೇಃ ಪ್ರತ್ಯಗಾತ್ಮಾನಂ ಬುಬೋಧಯಿಷುರಞ್ಜಸಾ ।।  ೬೫ ।। </div>
				<div class="verse">ಪ್ರಾಣನಾದ್ಯನುಮಾನೇನ ಗ್ರಾಹಯಿತ್ವಾ ಧಿಯಃ ಪರಮ್ ।। <br />ತತೋಽವಬೋಧಯಿಷ್ಯಾಮಿ ಯಥೋಪಾತ್ತವಿಶೇಷಣಮ್ ।।  ೬೬ ।। </div>
				<div class="verse">ಇತ್ಯೇತದ್ಧೃದಯೇ ಕೃತ್ವಾ ಯಾಜ್ಞವಲ್ಕ್ಯೋ ನಿರಾಹ ತಮ್ ।। <br />ಯಃ ಪ್ರಾಣೇನೇತಿ ವಚಸಾ ನ ಲಿಙ್ಗದುಕ್ತಬೋಧನಮ್ ।।  ೬೭ ।।  </div>
				<div class="verse">ಮುಖಸಂಚಾರಿಣಾಽಪ್ರಾಣೋ ಯಃ ಪ್ರಾಣೋನಾನಿತೀಕ್ಷಿತಾ ।। <br />ಸರ್ವಪ್ರತ್ಯಕ್ತಮಃ ಸೋಽಯಮಾತ್ಮಾ ಸರ್ವಾನ್ತರಾವಧಿಃ ।।  ೬೮ ।।  </div>
				<div class="verse">ಸುಪ್ತೇಽಸ್ಮಿನ್ಕರಣಗ್ರಾಮೇ ಯೋಽಸುಪ್ತೋಽಲುಪ್ತದೃಷ್ಟಿತಃ ।। <br />ವಾಸನಾರೂಪಕಾನ್ಪಶ್ಯನ್ಪ್ರಾಣಾನ್ಪ್ರಾಣಿತಿ ವಾಯುನಾ ।।  ೬೯ ।।  </div>
				<div class="verse">ಅನಾತ್ಮತ್ವಮತಃ ಸಿದ್ಧಂ ಪ್ರಾಣಾದೇಃ ಕರಣೋಕ್ತಿತಃ ।। <br />ಪ್ರಾಣಾತ್ಮತ್ವಾಚ್ಚ ಬುದ್ಧ್ಯಾದೇಃ ಪಿಣ್ಡಾನ್ತಸ್ಯಾಪ್ಯನಾತ್ಮತಾ ।।  ೭೦ ।।  </div>
				<div class="verse">ದೃಶ್ಯತ್ವಾದ್ಧಟವದ್ದೇಹಃ ಪ್ರಾಣಾದೇಃ ಕರಣತ್ವತಃ ।। <br />ಅನಾತ್ಮತ್ವಪ್ರಸಿದ್ಧಿಃ ಸ್ಯಾಲ್ಲಿಙ್ಗಪಿಣ್ಡಾತ್ಮನೋರತಃ ।।  ೭೧ ।।  </div>
				<div class="verse">ಪ್ರಾಣಾದಿಕಾರ್ಯಕರಣೈಃ ಸ್ವತೋಽಸಂಹತ ಏಕಲಃ ।। <br />ತಚ್ಚೇಷ್ಟಾಂ ಕುರುತೇಽಕುರ್ವನ್ನಯಸ್ಕಾನ್ತೋ ಮಣಿರ್ಯಥಾ ।।  ೭೨ ।।  </div>
				<div class="verse">ಲೋಕೇಽನಧಿಷ್ಠಿತಸ್ಯೇಹ ಕೇನಚಿಚ್ಚೇತನಾವತಾ ।। <br />ನ ದೃಷ್ಟಾ ನಿಯತಾ ಚೇಷ್ಟಾ ರಥಾದೇರ್ಜಡರೂಪಿಣಃ ।।  ೭೩ ।।  </div>
				<div class="verse">ದೇಹೇನ್ದ್ರಿಯಮನೋಬುದ್ಧಿಪ್ರಾಣಾದೇರ್ನಿಯತೇಕ್ಷ್ಯತೇ ।। <br />ಪ್ರವೃತ್ತಿರ್ಯೇನ ತೇನೈಭ್ಯೋ ಜ್ಞಾತ್ಮಾಽನ್ಯೋಽಭ್ಯುಪಗಮ್ಯತಾಮ್ ।।  ೭೪ ।। </div>
				<div class="verse">ಪ್ರತಿಜ್ಞಾಯ ಪುರಾ ಸಾಕ್ಷಾದ್ಗಾಮಹಂ ದರ್ಶಯಾಮಿ ತೇ ।। <br />ಅಶಕ್ನುವಂಸ್ತಥಾ ಕರ್ತುಂ ಲಿಙ್ಗೇನ ಪ್ರತಿಬೋಧಯೇತ್ ।।  ೭೫ ।।  </div>
				<div class="verse">ಯಥಾ ಕಶ್ಚಿತ್ತಥೈವ ತ್ವಂ ಪ್ರತಿಜ್ಞಾಯ ಪರಾತ್ಮನಃ ।। <br />ಸಾಕ್ಷಾತ್ತ್ವಂ ತದಸಂಪಾದ್ಯ ಲಿಙ್ಗೇನಾಽಽವೇದಯಸ್ಯಮುಮ್ ।।  ೭೬ ।।  </div>
				<div class="verse">ಯಥಾಪ್ರತಿಜ್ಞಮೇವಾತೋ ಯಥಾ ಪೃಷ್ಟಂ ತಥೈವ ತತ್ ।। <br />ಮಹ್ಯಂ ಪ್ರತಿವಚೋ ವಾಚ್ಯಂ ದೋಷಸ್ತು ಸ್ಯಾತ್ತತೋಽನ್ಯಥಾ ।।  ೭೭ ।।  </div>
				<div class="verse">ಯಥಾಪ್ರತಿಜ್ಞಂ ಪ್ರತ್ಯುಕ್ತಿಮವೋಚಾಮಾಸಕೃತ್ತವ ।। <br />ತತೋಽಪ್ಯಪರಿತುಷ್ಟಸ್ತ್ವಮನ್ಯಥೈವ ಬುಭುತ್ಸಸೇ ।।  ೭೮ ।।  </div>
				<div class="verse">ಉಕ್ತವರ್ತ್ಮಾತಿರೇಕೇಣ ನಾಽಽತ್ಮವಸ್ತು ಘಟಾದಿವತ್ ।। <br />ಶಕ್ಯತೇ ಪ್ರತಿನಿರ್ದೇಷ್ಟುಂ ಪ್ರಮಾಣಾಗೋಚರತ್ವತಃ ।।  ೭೯ ।।  </div>
				<div class="verse">ವಿದ್ಮೀತಿ ಯದ್ವಲಾದಾತ್ಥ ನ ವೇದ್ಮೀತ್ಯಪಿ ಯದ್ವಲಾತ್ ।। <br />ತದ್ದೃಷ್ಟ್ಯೈವೇಹ ತಂ ದೃಷ್ಟ್ವಾ ಬ್ರೂಹ್ಯವದ್ಯಂ ಯದೀಕ್ಷತೇ ।।  ೮೦ ।। </div>
				<div class="verse">ಅಪ್ರಮೇಯಂ ಹಿ ಯದ್ವಸ್ತು ನ ತಚ್ಛಕ್ಯಂ ಪ್ರಮಾಣತಃ ।। <br />ಕುಮ್ಭವತ್ಪ್ರತಿನಿರ್ದೇಷ್ಟುಂ ಯಥಾ ತದಭಿಧೀಯತೇ ।।  ೮೧ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾನಾಂ ಸಂಹತಾನಾಂ ಪರಸ್ಪರಮ್ ।। <br />ಸಾಕ್ಷಿತ್ವಮಾತ್ಮನೋ ನಿತ್ಯಂ ವಸ್ತುಸ್ವಾಭಾವ್ಯಮುಚ್ಯತೇ ।।  ೮೨ ।।  </div>
				<div class="verse">ಪ್ರಮಾತ್ರಾದಿಪ್ರವೃತ್ತೇಃ ಪ್ರಾಕ್ಸದಾನಸ್ತಮಿತೋದಿತಾ ।। <br />ಅಕಾರಕಾತ್ಮನಾ ತಸ್ಥೌ ಪ್ರತ್ಯಗ್ದೃಷ್ಟಿರಸಂಗತಃ ।।  ೮೩ ।।  </div>
				<div class="verse">ಅಕಾರ್ಯಕಾರಣಾತ್ಮೈತದ್ವಾಸ್ತವಂ ರೂಪಮಾತ್ಮನಃ ।। <br />ಸಕೃದ್ವಿಭಾತಮೈಕಾತ್ಮ್ಯಂ ವಿತಮಸ್ಕಮಭೇದಕಮ್ ।।  ೮೪ ।।  </div>
				<div class="verse">ಏತತ್ತಮೋಭಿಸಂಬನ್ಧಾತ್ಸಾಕ್ಷಿತ್ವಂ ಪ್ರತಿಪದ್ಯತೇ ।। <br />ತಮೋಮಾತ್ರೈಕಹೇತುಶ್ಚ ಮೋಹಸಂಗತಿರಾತ್ಮನಃ ।।  ೮೫ ।।  </div>
				<div class="verse">ಕೂಟಸ್ಥದೃಷ್ಟಿತನ್ಮೋಹೌ ದೃಷ್ಟ್ಯಾಭಾಸಶ್ಚ ತತ್ರ್ರಯಮ್ ।। <br />ಕಾರಣಂ ಜಗತಃ ಸಾಕ್ಷೀ ನಿಯನ್ತೇತಿ ಚ ಭಣ್ಯತೇ ।।  ೮೬ ।।  </div>
				<div class="verse">ಕಾರಣತ್ವಂ ನ ಕೌಟಸ್ಥ್ಯಾತ್ತನ್ಮೋಹವಿರಹಾದ್ಭವೇತ್ ।। <br />ಜಾಡ್ಯಾನ್ವಯಾಚ್ಚ ಬುದ್ಧ್ಯಾದೇರ್ಯುಕ್ತಾ ತತ್ಕಾರಣಾನುಮಾ ।।  ೮೭ ।।  </div>
				<div class="verse">ಪ್ರಮಾತ್ರಾದ್ಯತಿರೇಕೋಽಪಿ ವಸ್ತುನೋ ಬೋಧರೂಪಿಣಃ ।। <br />ಅಜ್ಞಾತಸ್ಯ ಪ್ರಮೇಯಸ್ಯ ಯುಕ್ತಃ ಸ್ವಧ್ವಾನ್ತಸಾಕ್ಷಿಣಃ ।।  ೮೮ ।।  </div>
				<div class="verse">ಕೂಟಸ್ಥದೃಷ್ಟೇಃ ಸಾಕ್ಷಿತ್ವಂ ಜಡಸ್ಯೇವ ನ ಯುಜ್ಯತೇ ।। <br />ಸಾಕ್ಷ್ಯಾರ್ಥಾನಭಿಸಂಬನ್ಧಾತ್ತಸ್ಮಿನ್ಸತ್ಯಪಿ ನಾಚಿತೇಃ ।।  ೮೯ ।।  </div>
				<div class="verse">ತಸ್ಮಾತ್ಪರಸ್ಯ ಸಾಕ್ಷಿತ್ವಂ ಸ್ವಮೋಹಾಭಾಸವರ್ತ್ಮನಾ ।। <br />ಕಾರ್ಯಕಾರಣಸಂಬನ್ಧೇ ಚಿದಾಭಾಸಸ್ಯ ಸಂಗತೇಃ ।।  ೯೦ ।। </div>
				<div class="verse">ಪ್ರಮಾತ್ರಾದ್ಯಭಿಸಂಬನ್ಧೋ ಯಥಾಽನುಭವಸಿದ್ಧಿಕಃ ।। <br />ತಥೈವ ತದಭಾವೋಽಪಿ ಸಿದ್ಧೋಽನುಭವಮಾತ್ರತಃ ।।  ೯೧ ।।  </div>
				<div class="verse">ಅನನ್ಯಹೇತುಕಂ ತಾವತ್ರ್ರಯಮೇತದ್ಯಥೋದಿತಮ್ ।। <br />ಪ್ರಮಾತ್ರಾದಿಪದಾರ್ಥಸ್ತು ಧರ್ಮಾಧರ್ಮಾದಿಹೇತುಕಃ ।।  ೯೨ ।।  </div>
				<div class="verse">ಬುದ್ಧ್ಯಾದೇರಭಿಸಂಬನ್ಧೋ ಜನ್ಮನೈವ ಚಿದಾತ್ಮನಾ ।। <br />ಘಟಾದ್ಯರ್ಥಾಭಿಸಂಬನ್ಧೋ ಧರ್ಮಾಧರ್ಮಾದಿಕಾರಣಃ ।।  ೯೩ ।।  </div>
				<div class="verse">ಪ್ರಮಾತೃದೃಷ್ಟಿರೇಕಾಽತ್ರ ಶಬ್ದಾದ್ಯರ್ಥಾವಲೇಹಿನೀ ।। <br />ಭೂರಿಸಾಧನಸಾಪೇಕ್ಷಾ ಸುಖದುಃಖಫಲಪ್ರದಾ ।।  ೯೪ ।।  </div>
				<div class="verse">ಕ್ಷಣಪ್ರಧ್ವಂಸಿನೀ ಚೇಯಂ ತದ್ಧೇತೋರ್ಭಙ್ಗುರತ್ವತಃ ।। <br />ಪ್ರತಿದೇಹಂ ವಿಭಿನ್ನ ಚ ತ್ವಸಾಧಾರಣಕಾರಣಾತ್ ।।  ೯೫ ।।  </div>
				<div class="verse">ಕ್ರಿಯಾಕಾರಕರೂಪೇಯಮಕ್ರಿಯಾಽಕಾರಕಾತ್ಮನಾ ।। <br />ತಾವನ್ಮಾತ್ರೈಕಯಾಥಾತ್ಮ್ಯಾತ್ತಯಾ ವ್ಯಾಪ್ತೈವ ಜಯಾತೇ ।।  ೯೬ ।। </div>
				<div class="verse">ಕಾರ್ತ್ಸ್ನ್ಯೇನ ಯತ್ರ ವೃತ್ತಿಃ ಸ್ಯಾದ್ವ್ಯಾಪ್ಯವ್ಯಾಪಕವಸ್ತುನೋಃ ।। <br />ವ್ಯಾಪ್ತಿಸ್ತತ್ರೈವ ಮುಖ್ಯಾ ಸ್ಯಾದ್ರಜ್ಜುಸರ್ಪಾದಿವಸ್ತುವತ್ ।।  ೯೭ ।।  </div>
				<div class="verse">ದೇಶಕಾಲಾದಿಸಂಭೇದಾದಸಾಧಾರಣತತ್ತ್ವಯೋಃ ।। <br />ವ್ಯಾಪ್ತಿರ್ನ ಘಟತೇ ಸಾಕ್ಷಾದ್ಧಿಮವದ್ವಿನ್ಧ್ಯಯೋರಿವ ।।  ೯೮ ।।  </div>
				<div class="verse">ಪ್ರಮಾತ್ರಾದಿವ್ಯಪೇಕ್ಷೇಯಂ ಲೌಕಿಕೀ ದೃಷ್ಟಿರಾತ್ಮನಃ ।। <br />ತತ್ಪ್ರತ್ಯಗಾತ್ಮದೃಷ್ಟಿಸ್ತು ವಿಜ್ಞೇಯಾ ಪಾರಮಾರ್ಥಿಕೀ ।।  ೯೯ ।। </div>
				<div class="verse">ಪರಮಾರ್ಥಾತ್ಮದೃಷ್ಟ್ಯೇಯಂ ಲೌಕಿಕೀ ದೃಷ್ಟಿರಾತ್ಮನಃ ।। <br />ಷಡ್ಭಾವವಿಕ್ರಿಯಾಮೇತಿ ವ್ಯಾಪ್ತೈವಾಽಽಕಾಶಕುಮ್ಭವತ್ ।।  ೧೦೦ ।। </div>
				<div class="verse">ಧರ್ಮಾಧರ್ಮಾನಪೇಕ್ಷತ್ವಾಚ್ಚೈತನ್ಯಾಭಾಸತಾಂ ಪ್ರತಿ ।। <br />ಘಟಾದ್ಯಾಭಾಸವತ್ತಸ್ಮಾನ್ನಾಽಽತ್ಮಾಭಾಸೋ ವಿನಶ್ವರಃ ।।  ೧೦೧ ।। </div>
				<div class="verse">ನಿಷ್ಕ್ರಿಯಶ್ಚೇತನಃ ಸಾಕ್ಷೀ ಸಕ್ರಿಯೋಽಚೇತನಃ ಪರಾಙ್ ।। <br />ವ್ಯಾವೃತ್ತಶ್ಚ ಪ್ರಮಾತ್ರಾದೇಃ ಸಿದ್ಧಃ ಸಾಕ್ಷೀ ಸುಷುಪ್ತಗಃ ।।  ೧೦೨ ।।  </div>
				<div class="verse">ನ ಚೇದನುಭವವ್ಯಾಪ್ತಿಃ ಸುಷಉಪ್ತಸ್ಯಾಭ್ಯುಪೇಯತೇ ।। <br />ನಾವೇದಿಷಂ ಸುಷುಪ್ತೇಽಹಮಿತಿ ಧೀಃ ಕಿಂಬಲಾದ್ಭವೇತ್ ।।  ೧೦೩ ।।  </div>
				<div class="verse">ಬುದ್ಧ್ಯಾದೇಃ ಪ್ರವಿಲೀನತ್ವಾದ್ದೇಹಾದೇಶ್ಚ ಜಡತ್ವತಃ ।। <br />ಲೋಷ್ಟಾದೇರಿವ, ನೈವ ಸ್ಯಾನ್ನಾಜ್ಞಾಸಿಷಮಿತೀಕ್ಷಣಮ್ ।।  ೧೦೪ ।। </div>
				<div class="verse">ಚಿದಾಭಾಸೈಕಮಾತ್ರೇಣ ತಮಃಸಿದ್ಧಿರ್ನ ಮಾತೃತಃ ।। <br />ಸಂವಿತ್ತನ್ಮೋಹಚಿದ್ವಿಮ್ಬೈಃ ಪ್ರಾತ್ಯಕ್ಷ್ಯಂ ಕರ್ತೃರೂಪಿಣಃ ।।  ೧೦೫ ।।  </div>
				<div class="verse">ಸ್ಮೃತಿನಿಶ್ಚಿತಿಸಂಶೀತಿರಾಗಾದಿಹಿರುಗಾತ್ಮಸು ।। <br />ಅಹರೂಪೇಣ ಯೋಽನ್ವೇತಿ ಸ ಪ್ರಮಾತಾ ಪರೋ ಮತಃ ।।  ೧೦೬ ।। </div>
				<div class="verse">ಸ್ಮರಣಾದಿವಿಭಾಗೇನ ಜ್ಞಾತರ್ಯೇಕತ್ರ ಯತ್ಪೃಥಕ್ ।। <br />ಪ್ರಥತೇಽನೇಕರೂಪಾಭಂ ತಜ್ಜ್ಞಾನಂ ಜ್ಞಾತೃಕರ್ತೃಕಮ್ ।।  ೧೦೭ ।।  </div>
				<div class="verse">ವಿಭಿನ್ನೋ ಬಹಿರಾಭಾತಿ ಜಾತಿರೂಪಕ್ರಿಯಾದಿಮಾನ್ ।। <br />ವಿಭಿನ್ನೋಽನುಭವಾದೇವ ಜ್ಞಾತುರ್ಜ್ಞಾನಾತ್ಸ ಗೋಚರಃ ।।  ೧೦೮ ।।  </div>
				<div class="verse">ಸಂವಿತ್ತನ್ಮೋಹಧೀವೃತ್ತಿಶರೀರಾದಿವಿಶೇಷಣಮ್ ।। <br />ಭೋಕ್ತರೀಹ ಯದಾಭಾತಿ ತತ್ಪ್ರಮಾಣಫಲಂ ಸ್ಮೃತಮ್ ।।  ೧೦೯ ।।  </div>
				<div class="verse">ಕರ್ತೃತ್ವಂ ಕರಣತ್ವಂ ಚ ಕರ್ಮತ್ವಂ ಚಾಽಽತ್ಮಸಾಕ್ಷಿತಃ ।। <br />ವ್ಯತಿರೇಕೇಣ ಕರ್ತ್ರಾದೇಃ ಸಿದ್ಧೇರ್ನಾಽಽತ್ಮತ್ವಮಸ್ತ್ಯತಃ ।।  ೧೧೦ ।। </div>
				<div class="verse">ಸಾಕ್ಷಿತ್ವೇನಾಽಽತ್ಮನಃ ಸಿದ್ಧಿರ್ಮಾತ್ರಾದಿವ್ಯತಿರೇಕತಃ ।। <br />ನ ಕರ್ತೃತಾ ಪ್ರಮಾತ್ರಾದೇಃ ಸಾಕ್ಷ್ಯತ್ವೇನೈವ ತತ್ಕ್ಷಯಾತ್ ।।  ೧೧೧ ।। </div>
				<div class="verse">ಪ್ರತ್ಯಙ್ಭೋಹಜಬುದ್ಧ್ಯಾದಿಜಡರೂಪಪ್ರಧಾನತಃ ।। <br />ಕರ್ತೃತ್ವಮಾತ್ಮನೋ ಯುಕ್ತಂ ಚಿತ್ಪ್ರಾಧಾನ್ಯಾಚ್ಚ ಭೋಕ್ತೃತಾ ।।  ೧೧೨ ।। </div>
				<div class="verse">ಅವ್ಯಾಕೃತವ್ಯಾಕರಣೇ ಯದುಕ್ತಂ ಸರ್ವಮೇವ ತತ್ ।। <br />ಅನುಸಂಧೇಯಮತ್ರಾಪಿ ವಸ್ತುತತ್ತ್ವವಿಶುದ್ಧಯೇ ।।  ೧೧೩ ।। </div>
				<div class="verse">ಸ್ವಮಹಿಮ್ನಾ ನ ಸಂಸಿಧ್ಯೇತ್ಸ್ವತೋಽನವಗಮಾತ್ಮಕಮ್ ।। <br />ಭಾವಾಭಾವೌ ನ ವಸ್ತ್ವೇತಿ ಪ್ರತ್ಯಾಖ್ಯಾತಂ ಯದಾತ್ಮನಾ ।।  ೧೧೪ ।।  </div>
				<div class="verse">ತಸ್ಮಾದಜಾಯಮಾನೈವ ಜಾಯಮಾನೇವ ಲಕ್ಷ್ಯತೇ ।। <br />ಸಂವಿತ್ತಿಸ್ತದಶಂಬೋಧಹೇತೂತ್ಥಾನಾತ್ಮಜನ್ಮನಾ ।।  ೧೧೫ ।।  </div>
				<div class="verse">ತದ್ವಿನಾಶೇಽಪಿ ತತ್ಸಾಕ್ಷ್ಯಾದ್ವಿನಶ್ಯನ್ತೀವ ಲಕ್ಷ್ಯತೇ ।। <br />ಯತೋಽತಃ ಕಾರ್ಯತಾಂ ತಸ್ಯಾ ನೇಶ್ವರೋಽಪಿ ಪ್ರಸಾಧಯೇತ್ ।।  ೧೧೬ ।।  </div>
				<div class="verse">ಅಜ್ಞಾನಭೂಮಿಗಂ ವಸ್ತು ಮಾನಸಂಗತಿಮಾಪ್ನುವತ್ ।। <br />ಮೇಯತ್ವಂ ಲಭತೇ ನಾನ್ಯದ್ಯಚ್ಚ ತ್ಯಕ್ತಕ್ಷಿತಿದ್ವಯಮ್ ।।  ೧೧೭ ।।  </div>
				<div class="verse">ಹೇತೋಃ ಕರ್ಯಾಸಮುತ್ಪತ್ತೇಃ ಸಿದ್ಧೇಃ ಪ್ರಾಗಾಪಿ ಸಂವಿದಃ ।। <br />ಕಾರ್ಯಕಾರಣತಾಹೀನಾ ತಸ್ಮಾತ್ಸಂವಿತ್ಪ್ರತೀಯತಾಮ್ ।।  ೧೧೮ ।।  </div>
				<div class="verse">ಶೂನ್ಯಸ್ಯಾಪಿ ಹಿ ಶೂನ್ಯತ್ವಂ ತತ್ಸಾಕ್ಷಿಣಿ ಸತೀಕ್ಷ್ಯತೇ ।। <br />ಅಸಾಕ್ಷಿಕಂ ಚೇಚ್ಛೂನ್ಯತ್ವಂ ಸಾಕ್ಷಿವತ್ಸ್ಯಾದಸಾಕ್ಷಿಕಮ್ ।।  ೧೧೯ ।।  </div>
				<div class="verse">ಸಾಕ್ಷ್ಯಸಾಕ್ಷ್ಯಪಿ ಸಂಸಿಧ್ಯೇತ್ಸ್ವಾಯತ್ವಾನ್ನ ತು ಶೂನ್ಯತಾ ।। <br />ಪಾರಾರ್ಥ್ಯಾತ್ಸ್ವಾರ್ಥವಿರಹೇ ಷಷ್ಠಗೋಚರವದ್ಭವೇತ್ ।।  ೧೨೦ ।।  </div>
				<div class="verse">ದೇಹಾನ್ತಃ ಪ್ರತ್ಯಗಾತ್ಮಾಽಯಂ ಪಞ್ಚಧಾ ಗಮ್ಯತೇ ಮಿತೇಃ ।। <br />ಏಕಕಾರಣಸಾಕ್ಷಿತ್ವಕರ್ತೃದುಃಖಿತ್ವರೂಪತಃ ।।  ೧೨೧ ।।  </div>
				<div class="verse">ಶ್ರುತಿತೋ ಲಿಙ್ಗತಃ ಸಾಕ್ಷಾತ್ಕಾರ್ಯಕಾರಣಸಂಗತಿಃ ।। <br />ಯತೋಽನುಭೂಯ಼ತೇ ತಸ್ಮಾತ್ಕಾರಣತ್ವಂ ಪರಾತ್ಮನಃ ।।  ೧೨೨ ।। </div>
				<div class="verse">ಪ್ರತ್ಯಕ್ಸಾಕ್ಷ್ಯತಿರೇಕೇಣ ನಾಭಾವೋಽಪಿ ಪ್ರಸಿಧ್ಯತಿ ।। <br />ಕಿಮು ಭಾವೋ ಜಗತ್ಯಸ್ಮಿನ್ಸಾಕ್ಷೀ ಚಾನನ್ಯಸಿದ್ಧಿಕಃ ।।  ೧೨೩ ।।  </div>
				<div class="verse">ಯಥೋಕ್ತಾನುಭವಾರೂಢೋ ಬುದ್ಧ್ಯನ್ತೋಽಪಿ ಪ್ರಸಿಧ್ಯತಿ ।। <br />ಮಾತಾ ಮಾತರಿ ಮಾನಂ ಚ ಮಾನಾನ್ಮೇಯಂ ಪ್ರಸಿಧ್ಯತಿ ।।  ೧೨೪ ।। </div>
				<div class="verse">ಸುಖೀ ಗೌರೋ ಧನೀ ಗೋಮಾನ್ವಾಹ್ಯಮೇಯಸಾಮಾಶ್ರಯಾತ್ ।। <br />ಪ್ರಮಾಣಭೂಮೌ ಸ್ಥಿತ್ವೈತದುಕ್ತಂ ಸರ್ವಂ ಪ್ರಸಿಧ್ಯತಿ ।।  ೧೨೫ ।।  </div>
				<div class="verse">ಪ್ರಾಕ್ಪ್ರಮಾತ್ರಾದಿಸಂಭೂತೇರ್ಯತ್ಪ್ರಮಾತ್ರಾದಿಕಾರಣಮ್ ।। <br />ಅನನ್ಯಾನುಭವಾತ್ಮಾಭಂ ತತ್ಪ್ರಮಾಣಂ ಸದಾದೃಶೇಃ ।।  ೧೨೬ ।।  </div>
				<div class="verse">ಮೇಯಮಾನಪ್ರಮಾತ್ರಾದಿವಿಭಾಗಸ್ತತ್ರ ನೇಕ್ಷ್ಯತೇ ।। <br />ಪ್ರತ್ಯಗ್ಬೋಧೈಕಯಾಥಾತ್ಮ್ಯವಸ್ತುಮಾತ್ರೋಪರೋಧತಃ ।।  ೧೨೭ ।।  </div>
				<div class="verse">ಈದೃಗೇವ ಫಲಂ ಚಾತ್ರ ಮಾನಮೇಯಾದಿಕಂ ತಥಾ ।। <br />ಕುತಾ ಭೇದಾವಕಾಶಃ ಸ್ಯಾದದ್ವಯೈಕಪ್ರಮಾತ್ಮನಿ ।।  ೧೨೮ ।।  </div>
				<div class="verse">ಪ್ರಮಾಣವರ್ತ್ಮನಾಽಽಯಾತಮಿದಂ ಮೋಹಾಪನುತ್ತಯೇ ।। <br />ವಸ್ತುವೃತ್ತೇನ ನೈವಾಲಂ ಶಾಸ್ರಾನಾರಮ್ಭಸಕ್ತಿತಃ ।।  ೧೨೯ ।। </div>
				<div class="verse">ಉಕ್ತಾರ್ಥಾಪರಿಹಾರೇಣ ತದಜ್ಞಾನಜಭೂಮಿಷು ।। <br />ವ್ಯವಹಾರಃ ಪ್ರಮಾತ್ರಾದೇಃ ಸ್ವಪ್ನಮಾಯೇನ್ದ್ರಜಾಲವತ್ ।।  ೧೩೦ ।।  </div>
				<div class="verse">ಅವಿಚಾರಿತಸಂಸಿದ್ಧಿತಮೋವತ್ಸ್ಯಾತ್ತದುದ್ಭವಮ್ ।। <br />ಕೃತ್ಸ್ನಂ ಜಗದತೋ ಮೋಹಧ್ವಸ್ತೌ ಧ್ವಸ್ತಂ ಭವೇಚ್ಚಿತಿಃ ।।  ೧೩೧ ।।  </div>
				<div class="verse">ಭಿನ್ನಮಾನಪ್ರಮಾತ್ರಾದೌ ಕಾರ್ಯಕಾರಣವಸ್ತುನಿ ।। <br />ಅಭಿನ್ನಮಾತೃಮಾನಾದಿರಾತ್ಮೈವೈಕೋಽದ್ವಯಃ ಸ್ವತಃ ।।  ೧೩೨ ।। </div>
				<div class="verse"> ನ ದೇಶಕಾಲಾವಸ್ಥಾದಾವಪೇಕ್ಷಾಽಸ್ತ್ಯಾತ್ಮನಃ  ಸ್ವತಃ ।। <br />ಅನನ್ಯಾಪೇಕ್ಷಸಂಸಿದ್ಧೇರ್ದೇಶಾದೇಸ್ತದಪೇಕ್ಷತಃ ।।  ೧೩೩ ।। </div>
				<div class="verse">ದೇಶಕಾಲನಿಮಿತ್ತಾದಿವ್ಯಪೇಕ್ಷಂ ವಸ್ತು ಯದ್ಭವೇತ್ ।। <br />ತದೇವ ತದಪೇಕ್ಷಂ ಸ್ಯಾನ್ನ ತು ದೇಶಾದಿಸಿದ್ಧಿದಮ್ ।।  ೧೩೪ ।। </div>
				<div class="verse">ಕಾರಕಾದಿವಶಾದ್ಯಾವತ್ಕಿಂಚಿದ್ವಸ್ತೂಪಲಭ್ಯತೇ ।। <br />ಕ್ರಿಯಾಫಲಂ ತದ್ವಿಜ್ಞೇಯಮನಪೇಕ್ಷಿತತತ್ತ್ವಕಮ್ ।।  ೧೩೫ ।।  </div>
				<div class="verse">ವಸ್ತ್ವಧೀನಾ ಯತೋ ವಿದ್ಯಾ ಕರ್ತ್ರಧೀನಾ ಕ್ರಿಯಾಽಖಿಲಾ ।। <br />ಕರ್ತ್ರಾದಿ ಚಾಽಽತ್ಮಮೋಹೋತ್ಥಂ ವಸ್ತು ಸಿದ್ಧಂ ಸ್ವತೋಽದ್ವಯಮ್ ।।  ೧೩೬ ।। </div>
				<div class="verse">ಕಾರಕಾಣ್ಯುಪಮೃದ್ಗಾತಿ ವಿದ್ಯಾ ಬೀಜಮಿವೋಷರಮ್ ।। <br />ತತ್ಕಾರಣೋಪಮರ್ದಿತ್ವಾಜ್ಜನ್ಮನೈವ ನ ಕಾರಕಮ್ ।।  ೧೩೭ ।।  </div>
				<div class="verse">ಪ್ರಮಾತೃಪರಿಣಾಮತ್ವಾತ್ಪ್ರಮಾಸಿದ್ಧಿಃ ಪ್ರಮಾತರಿ ।। <br />ಪ್ರಮಾತ್ರವ್ಯವಧಾನೇನ ಸಂವಿದೈವ ನ ವೃತ್ತಿಭಿಃ ।।  ೧೩೮ ।।  </div>
				<div class="verse">ಮಾತ್ರನ್ತರೇ ವ್ಯಪೇಕ್ಷಾಯಾಂ ಮಾತುರ್ಮಾನಾನ್ತರೇ ಮಿತೇಃ ।। <br />ದುರ್ವಾರತ್ವಾತ್ಪ್ರಸಙ್ಗಸ್ಯ ಹ್ಯನವಸ್ಥಾ ಪ್ರಸಜ್ಯತೇ ।।  ೧೩೯ ।।  </div>
				<div class="verse">ಪ್ರಮಾತ್ರತಿಶಯೇನೈವ ಕಾರಣಂ ಸ್ಯಾತ್ಪ್ರಮಾತ್ರಪಿ ।। <br />ವಿಜ್ಞಾನಾತಿಶಯಂ ಸಿಧ್ಯೇನ್ಮಾನಂ ನಿಶ್ಚಯವತ್ತಥಾ ।।  ೧೪೦ ।।  </div>
				<div class="verse">ಮೇಯಾಸಾಧಾರಣಾತ್ಮೋತ್ಥರೂಪವಾನ್ನಿಶ್ಚಯೋ ಯಥಾ ।। <br />ಬಾಹ್ಯಮೇಯಪ್ರಧಾನತ್ವೇ ಸತ್ಯಸಾಧಾರಣಾರ್ಥಧೀಃ ।।  ೧೪೧ ।।  </div>
				<div class="verse">ಮಾನವ್ಯಾಪಾರಕಾಲೇ ಸ್ಯಾದ್ವಾಹ್ಯಮೇಯೋಪಸರ್ಜನಮ್ ।। <br />ಆಭಾಸಾದಿಪ್ರಮಾಣಾನ್ತಂ ತದ್ವಿಶಿಷ್ಟಫಲೋತ್ಥಿತೇಃ ।।  ೧೪೨ ।।  </div>
				<div class="verse">ಪ್ರಮಾಣವ್ಯಾಪೃತೇಸ್ತೂರ್ಧ್ವಂ ವಾಸನಾಧಾನಕಾರಣಾತ್ ।। <br />ಮೇಯೋಪಸರ್ಜನಾ ಬುದ್ಧಿಃ ಸ್ಮೃತ್ಯಾ ಸಾಕ್ಷಾತ್ಪ್ರತೀಯತೇ ।।  ೧೪೩ ।।  </div>
				<div class="verse">ಸಾಕ್ಷಾತ್ಕುರ್ವತ್ಸ್ವಮಾತ್ಮಾನಂ ಯದಾಲಮ್ಬನತಾಂ ವ್ರಜೇತ್ ।। <br />ಕಾರ್ಯಕಾರಣರೂಪಸ್ಯ ತದೇವಾಽಽಲಮ್ಬನಂ ಮತಮ್ ।।  ೧೪೪ ।। </div>
				<div class="verse">ಪೂರ್ವೋಪಲಮ್ಭಸಂಸ್ಕಾರಸಮುತ್ಥಸ್ಮೃತಿವಿಭ್ರಮಾತ್ ।। <br />ವಸ್ತುವೃತ್ತಾತಿವರ್ತ್ಯೇಷ ವ್ಯಾಪಾರಃ ಸಾರ್ವಲೌಕಿಕಃ ।।  ೧೪೫ ।। </div>
				<div class="verse">ಮೋಯಾಭಿಸಂಗತೇಃ ಪೂರ್ವಂ ಜ್ಞಾನಂ ಜ್ಞಾತೃಸಮಾಶ್ರಯಮ್ ।। <br />ಜ್ಞಾತೃತ್ವಸಿದ್ಧಯೇ ಜ್ಞಾನಂ ಜ್ಞಾತೃತ್ವಂ ತತ್ಕೃತಂ ಯತಃ ।।  ೧೪೬ ।।  </div>
				<div class="verse">ವಾಸನಾಬಲತಃ ಸ್ಪಷ್ಟಂ ಬಹಿರ್ವದ್ಯನ್ಮತೌ ಸ್ಥಿತಮ್ ।। <br />ಭಾವನಾಗೋಚರಂ ಜ್ಞಾನಂ ಬಾಹ್ಯವಸ್ತ್ವವಲಮ್ಬನಮ್ ।।  ೧೪೭ ।।  </div>
				<div class="verse">ಅಪೇಕ್ಷಾವೃತ್ತವದ್ವಸ್ತು ಯಾವತ್ಕಿಂಚಿದಿೇಹೇಕ್ಷ್ಯತೇ ।। <br />ಮಾತೃಮಾತ್ರಾಶ್ರಯಂ ತತ್ಸ್ಯಾನ್ನ ಸ್ವತಃಸಿದ್ಧಿನಿಷ್ಠಿತಮ್ ।।  ೧೪೮ ।।  </div>
				<div class="verse">ಅನ್ತಃಕರಣವೃತ್ತಿರ್ಯಾ ಚಕ್ಷುರಾದಿಸಮಾಶ್ರಯಾ ।। <br />ರೂಪಾದಿವಿಷಯಾಭಾಸಾ ಲೌಕಿಕೀ ದೃಷ್ಟಿರೂಚ್ಯತೇ ।।  ೧೪೯ ।।  </div>
				<div class="verse">ತಸ್ಯಾಶ್ಚ ಕ್ರಿಯಮಾಣತ್ವಾಜ್ಜನ್ಮನಾಶಾಭಿಸಂಗತಿಃ ।। <br />ಆತ್ಮದೃಷ್ಟಿಸ್ತ್ವಿಯಂ ನಿತ್ಯ ಜನ್ಮನಾಶಾದಿವರ್ಜಿತಾ ।।  ೧೫೦ ।।  </div>
				<div class="verse">ಕಾರ್ಯಕಾರಣಯೋಸ್ತತ್ತ್ವಂ ಪ್ರತ್ಯಗಾತ್ಮಾ ಚಿತಿರ್ಯತಃ ।। <br />ತಸ್ಮಾನ್ನಿತ್ಯಶ್ಚಿದಾಭಾಸೋ ಬುದ್ಧೌ ತತ್ಪ್ರತ್ಯಯೇಷು ಚ ।।  ೧೫೧ ।।  </div>
				<div class="verse">ಪ್ರತ್ಯಕ್ಚಿದುಪರಕ್ತಾಯಾಂ ಬುದ್ಧೌ ಧರ್ಮಾದಿಹೇತುಕಃ ।। <br />ಆಕಾರೋ ಜಾಯತೇಽನಿತ್ಯೋ ದುಃಖಶಬ್ದಾದಿಲಕ್ಷಣಃ ।।  ೧೫೨ ।।  </div>
				<div class="verse">ಸ್ಯಾಸ್ನೌ ಪ್ರತ್ಯಕ್ಚಿದಾಕಾರೇ ಬಾಹ್ಯಹೇತುನಿಬನ್ಧನಃ ।। <br />ಆಕಾರೋ ಜಾಯತೇ ಬುದ್ಧೇರಾಗಮಾಪಾಯಧರ್ಮವಾನ್ ।।  ೧೫೩ ।।  </div>
				<div class="verse">ಉಪಾಧಿಭೂತಯಾ ದೃಷ್ಟ್ಯಾ ಹಾನೋಪಾದಾನರೂಪಯಾ ।। <br />ಏಕಾಶ್ರಯತ್ವತಃ ಸ್ಥಾಸ್ನ್ವೀ ಸಂಸೃಷ್ಟೇವೋಪಜಾಯತೇ ।।  ೧೫೪ ।।  </div>
				<div class="verse">ಬುದ್ಧಿತದ್ವೃತ್ತಿಸಾಕ್ಷಿತ್ವಾದ್ಬುದ್ಧಿತತ್ಪ್ರತ್ಯಯೈರಜಃ ।। <br />ಗೃಹ್ಯತೇಽವಿದ್ಯಯಾಽಭಿನ್ನೋ ಮಣಿರ್ಯದ್ವದುಪಾಶ್ರಯೈಃ ।।  ೧೫೫ ।।  </div>
				<div class="verse">ಕರ್ತೃಕಾರ್ಯಾವಭಾಸಿತ್ವಾತ್ಕರ್ತೃಕಾರ್ಯಾಭಿಧಾಯಿಭಿಃ ।। <br />ಲಕ್ಷ್ಯತೇ ನಾಮಭಿಃ ಸಾಕ್ಷೀ ಸಾಕ್ಷಾನ್ನ ತ್ವಭಿಧೀಯತೇ ।।  ೧೫೬ ।।  </div>
				<div class="verse">ತಜ್ಜನ್ಮನಾಶಸಾಕ್ಷಿತ್ವಾದಜೋಽನಾಶೀ ಸ್ವಯಂಪ್ರಭಃ ।। <br />ಜಾಯತೇ ನಶ್ಯತೀತ್ಯೇವಂ ತತ್ಸಾಕ್ಷ್ಯಪ್ಯಭಿಧೀಯತೇ ।।  ೧೫೭ ।। </div>
				<div class="verse">ದೃಷ್ಟೇರ್ಜಡಸ್ವಭಾವಾಯಾಃ ಪರಾರ್ಥಾಯಾಃ ಸ್ವತಶ್ಚಿತಿಮ್ ।। <br />ನ ಪಶ್ಯೇಃ ಪ್ರತ್ಯಗಾತ್ಮಾನಂ ದ್ರಷ್ಟಾರಂ ದೃಶ್ಯಯಾಽನಯಾ ।।  ೧೫೮ ।।  </div>
				<div class="verse">ದಿದೃಕ್ಷಿತಪರಿಚ್ಛಿನ್ನಪರಾಗ್ರಪಾದ್ಯಪೇಕ್ಷಯಾ ।। <br />ತದ್ವಿರುದ್ಧಂ ಕಥಂ ಪಶ್ಯೇರ್ದೃಷ್ಟ್ಯಾ ತತ್ಕರ್ಮಭೂತಯಾ ।।  ೧೫೯ ।।  </div>
				<div class="verse">ದ್ರಷ್ಟುರ್ಹಿ ವ್ಯಾಪೃತಿರ್ದೃಷ್ಟೌ ದೃಷ್ಟೇ ರೂಪಾದಿಕರ್ಮಾಣಿ ।। <br />ತಾಭ್ಯಾಂ ತತ್ಪ್ರತ್ಯಗಾತ್ಮಾನಂ ಕಥಂ ಪಶ್ಯೇಶ್ಚಿತಿಂ ಸ್ವತಃ ।।  ೧೬೦ ।।  </div>
				<div class="verse">ನಾಕಾರಕಂ ಸಮೀಕ್ಷೇತ ದ್ರಷ್ಟುದರ್ಶನಗೋಚರಾನ್ ।। <br />ಕಾರಕತ್ವಮೃತೇಽವಿದ್ಯಾಂ ಕೂಟಸ್ಥಸ್ಯಾಽಽತ್ಮನಃ ಕುತಃ ।।  ೧೬೧ ।।  </div>
				<div class="verse">ಕಾರಕಂ ಸತ್ತಥೈಕಾತ್ಮ್ಯಂ ನ ಕಥಂಚನ ವೀಕ್ಷತೇ ।। <br />ಅವಿದ್ಯಾನನ್ವಯಾದ್ಭಾಸ್ವತ್ಪ್ರತ್ಯಗ್ಜ್ಯೋತಿಃ ಸತತ್ತ್ವತಃ ।।  ೧೬೨ ।। </div>
				<div class="verse">ಯೇನ ಚಕ್ಷುರಿದಂ ದೃಷ್ಟಂ ಚಕ್ಷುಷಾ ಯನ್ನ ಪಶ್ಯತಿ ।। <br />ಬ್ರಹ್ಮ ವಿದ್ಧಿ ತದೇವ ತ್ವಂ ನ ತು ತದ್ಯದುಪಾಸತೇ ।।  ೧೬೩ ।।  </div>
				<div class="verse">ಮನಸಾ ಮನುತೇ ಯನ್ನ ಯೇನ ಚಾಽಽಹುರ್ಮನೋ ಮತಮ್ ।। <br />ಬ್ರಹ್ಮ ವಿದ್ಧಿ ತದೇವ ತ್ವಂ ನ ತ್ವಿದಂ ಯದುಪಾಸತೇ ।।  ೧೬೪ ।।  </div>
				<div class="verse">ಇತ್ಯೇವಮಾದಿವಾಕ್ಯಾನಿ ಯಥೋಕ್ತಾರ್ಥಸಮರ್ಥನೇ ।। <br />ಶ್ರೌತಾನಿ ಶತಶಃ ಸನ್ತಿ ದೃಗಮೇಯತ್ವಸಿದ್ಧಯೇ ।।  ೧೬೫ ।।  </div>
				<div class="verse">ಏತನ್ಮೋಹಸಮುತ್ಥತ್ವಾಲ್ಪ್ರಮಾತ್ರಾದೇರ್ಮನಾಗಪಿ ।। <br />ನೈಕಾತ್ಮ್ಯಂ ಶಕ್ಯತೇ ವಕ್ತುಂ ಕ್ಲೃಪ್ತಹೇತೋರಬಾಧಯಾ ।।  ೧೬೬ ।। </div>
				<div class="verse">ದೃಷ್ಟಿಭೇದಮಕೃತ್ವೈವ ದೃಷ್ಟೇರಿತ್ಯಾದಿಕಾಂ ಶ್ರುತಿಮ್ ।। <br />ಕೇಚಿದ್ವ್ಯಾಚಕ್ಷತೇ ಧೀರಾಃ ಪ್ರಸಾದಾಜ್ಜಾತವೇದಸಃ ।।  ೧೬೭ ।। </div>
				<div class="verse">ದೃಷ್ಟೇಃ ಕರ್ತಾರಮಾತ್ಮಾನಂ ನ ಪಶ್ಯೇಃ ಕ್ರಿಯಮಾಣಯಾ ।। <br />ದೃಷ್ಟ್ಯಾ ರೂಪಾನುಪಾತಿನ್ಯಾ ನ ಕ್ರಿಯಾ ಕರ್ತೃಕರ್ಮಿಕಾ ।।  ೧೬೮ ।।  </div>
				<div class="verse">ದೃಷ್ಟೇರಿತಿ ಚ ಷಷ್ಠೀಯಂ ಕ್ರಿಯಮಾಣತ್ವಹೇತುತಃ ।। <br />ಕರ್ಮಣ್ಯೇವ ತು ವಿಜ್ಞೇಯಾ ನಾಸಾವರ್ಥಾನ್ತರೇ ಯತಃ ।।  ೧೬೯ ।।  </div>
				<div class="verse">ದೃಷ್ಟಿಕರ್ತೃತ್ವಮಾಚಷ್ಟೇ ತೃಜನ್ತೇನ ತಥಾಽಽತ್ಮನಃ ।। <br />ಯತೋಽತಃ ಕರ್ಮದೃಷ್ಟ್ಯಾ ತಂ ದ್ರಷ್ಠಾರಂ ನಾನುಪಶ್ಯತಿ ।।  ೧೭೦ ।।  </div>
				<div class="verse">ಕರ್ಮೇಪ್ಸಿತತಮಂ ರೂಪಂ ದೃಷ್ಟೇಃ ಕಾರ್ಯತ್ವಹೇತುತಃ ।। <br />ಚಕ್ಷುರ್ಮನೋ ವಾ ಬುದ್ಧಿರ್ವಾ ಕರ್ತುಃ ಕರಣಮಿಷ್ಯತೇ ।।  ೧೭೧ ।।  </div>
				<div class="verse">ವಿಜ್ಞಾನಾತ್ಮಾ ತು ಕರ್ತಾಽತ್ರ ಸ್ವಾತನ್ತ್ರ್ಯಾತ್ಸರ್ವಕರ್ಮಸು ।। <br />ಫಲಂ ರೂಪೋಪಲಬ್ಧಿಶ್ಚ ಕರ್ತುರ್ದೃಷ್ಟ್ಯವಸಾನಜಮ್ ।।  ೧೭೨ ।।  </div>
				<div class="verse">ಸಾಧನತ್ವೇನ ಕರ್ತಾಽತ್ರ ದೃಷ್ಟಾವವಸಿತಿಂ ಗತಃ ।। <br />ಕ್ರಿಯಾಸಿದ್ಧ್ಯುತ್ತರೇ ಕಾಲೇ ಫಲಂ ಕಸ್ಯಾಪಿ ಚೇಷ್ಯತೇ ।।  ೧೭೩ ।।  </div>
				<div class="verse">ಸ್ವಾಮಿನೋ ಯದಿ ವಾಽನ್ಯಸ್ಯ ಕರ್ಮ ಪ್ರತ್ಯೇವ ಚ ಕ್ರಿಯಾ ।। <br />ಕರ್ಮ ದರ್ಶಯಿತವ್ಯಂ ಸ್ಯಾದ್ದೃಷ್ಟ್ಯಾ ದ್ರಷ್ಟಾ ನ ದೃಶ್ಯತೇ ।।  ೧೭೪ ।।  </div>
				<div class="verse">ತತ್ರೈವಂ ಸತಿ ತಂ ದೃಷ್ಟೇರ್ದ್ರಷ್ಟಾರಂ ಕರ್ಮಭೂತಯಾ ।। <br />ದೃಷ್ಟ್ಯಾ ಪಶ್ಯೇಃ ಸ್ವಮಾತ್ಮಾನಂ ನ ಕಥಂಚನ ಕರ್ತೃತಃ ।।  ೧೭೫ ।।  </div>
				<div class="verse">ವ್ಯ಼ಾಖ್ಯಾನಮೇತನ್ಮಹತಾಂ ನ ಸಾಧು ಪ್ರತಿಭಾತಿ ನಃ ।। <br />ನ್ಯಾಯಾಕ್ಷರಾನುಪಾತ್ತತ್ವಾದ್ಯಥಾ ತದಭಿಧೀಯತೇ ।।  ೧೭೬ ।। </div>
				<div class="verse">ಯಥಾಪ್ರಶ್ನಮಿಯಂ ತಾವತ್ಪ್ರತ್ಯುಕ್ತಿರ್ನೋಪಪದ್ಯತೇ ।। <br />ಯತೋ ದ್ರ್ಷ್ಟರ್ಯಸಂಭಾವ್ಯಂ ಕೃತ್ಸ್ನಂ ಪ್ರಶ್ನವಿಶೇಷಣಮ್ ।।  ೧೭೭ ।। </div>
				<div class="verse">ಸಾಕ್ಷಾದಿತ್ಯಾದಿಕಂ ಯಸ್ಮಾನ್ನ ಮನಾಗಪಿ ಯುಜ್ಯತೇ ।। <br />ವಿಶೇಷಣಂ ಯಥೋಕ್ತಂ ತತ್ಕಾರಕೇ ದೃಷ್ಟಿಕಾರಿಣಿ ।।  ೧೭೮ ।।  </div>
				<div class="verse">ಕ್ಷೇತ್ರಜ್ಞಪರಮಾತ್ಮಾನೌ ನಾಪಿ ಪ್ರಶ್ನೇ ವಿವಕ್ಷಿತೌ ।। <br />ಏಕಾರ್ಥಯೋಗಾದ್ವಾಕ್ಯಸ್ಯ ನೈಕೋಕ್ತೌ ಸ್ಯಾದ್ದೂಯಾರ್ಥತಾ ।।  ೧೭೯ ।।  </div>
				<div class="verse">ನ ಚೇಪ್ಸಿತತಮತ್ವಂ ಸ್ಯಾದ್ದ್ರಷ್ಟುರ್ದೃಷ್ಟೇರಸಂಭವಾತ್ ।। <br />ದೃಷ್ಟ್ಯನ್ತರಸ್ಯ ದೃಷ್ಟುಶ್ಚ ನ ಚ ದ್ರಷ್ಟ್ರನ್ತರಂ ತಥಾ ।।  ೧೮೦ ।।  </div>
				<div class="verse">ತದಭ್ಯುಪಗಮೇ ವಃ ಸ್ಯಾಗದನವಸ್ಥಾಽನಿವಾರಣಾ ।। <br />ದೃಷ್ಟ್ಯನ್ತರೇಣ ಸಂವ್ಯಾಪ್ತಿರ್ನಾತೋ ದೃಷ್ಟೇಃ ಕಥಂಚನ ।।  ೧೮೧ ।। </div>
				<div class="verse">ತಥಾ ದ್ರಷ್ಟೃಗೃಹೀತ್ಯೈವ ಕಾಮಿತಾರ್ಥಸಮಾಪ್ತಿತಃ ।। <br />ನಿರರ್ಥಕಮಿದಂ ಚ ಸ್ಯಾದ್ದೃಷ್ಟೇರಿತಿ ಯದುಚ್ಯತೇ ।।  ೧೮೨ ।।  </div>
				<div class="verse">ಸದೈವಾವ್ಯಭಿಚಾರಿತ್ವಾದೃಷ್ಟಿದ್ರಷ್ಟ್ರೋಃ ಪರಸ್ಪರಮ್ ।। <br />ವಿಶೇಷಣವಿಶೇಷ್ಯತ್ವಂ ವ್ಯಭಿಚಾರೇ ಸತೀಷ್ಯತೇ ।।  ೧೮೩ ।।  </div>
				<div class="verse">ನ ಚ ಪ್ರಮಾದಪಾಠೋಽಯಂ ಸರ್ವೇಷಾಮವಿಗಾನತಃ ।। <br />ವಿಧ್ಯಶೇಷತ್ವತೋ ನಾಪಿ ಚಾರ್ಥವಾದತ್ವಮಿಷ್ಯತೇ ।।  ೧೮೪ ।। </div>
				<div class="verse">ಅಹಂದೃಷ್ಟ್ಯಧಿಗಮ್ಯತ್ವಮಪಿ ದ್ರಷ್ಟುರಿಹೇಷ್ಯತೇ ।। <br />ಪ್ರತ್ಯಕ್ಷಮಾವಿರೂದ್ಧತ್ವಂ ತಥಾಚೋಕ್ತೇಃ ಪ್ರಸಜ್ಯತೇ ।।  ೧೮೫ ।।  </div>
				<div class="verse">ಮೇಯಮಾನಪ್ರಮಾತೃಣಾಂ ಪ್ರಾತ್ಯಕ್ಷ್ಯಂ ಪ್ರಾಗಪೀರಿತಮ್ ।। <br />ವ್ಯಾಖ್ಯಾ ವ್ಯರೋಧಿ ತೇನೇಯಂ ದೃಷ್ಟೇರಿತ್ಯತ್ರ ಯಾ ಕೃತಾ ।।  ೧೮೬ ।।  </div>
				<div class="verse">ಯಥೋಕ್ತಾದಾತ್ಮನೋಽನ್ಯದ್ಯತ್ಕಾರ್ಯಕಾರಣರೂಪಕಮ್ ।। <br />ಆರ್ತಂ ವಿನಾಶಿ ತತ್ತುಚ್ಛಂ ಶುಕ್ತಿಕಾರಜತಾದಿವತ್ ।।  ೧೮೭ ।।  </div>
				<div class="verse">ಏತದೇವಮನಾರ್ತಂ ಸ್ಯಾತ್ಸ್ವತಃಸಿದ್ಧತ್ವಕಾರಣಾತ್ ।। <br />ಸದೈಕಾನುದಿತಾಲುಪ್ತಪ್ರತ್ಯಗದೃಷ್ಟಿಸತತ್ತ್ವಕಮ್ ।।  ೧೮೮ ।। </div>
				<div class="verse">ಹೇತೂಕ್ತಿರಥವಾಽತಃ ಸ್ಯಾವುಕ್ತವಸ್ತುಸ್ವಭಾವತಃ ।। <br />ತದನ್ಯಭಾವಾಸಂಸಿದ್ಧೇರಾರ್ತತ್ವಂ ಹೇತುಮದ್ಭವೇತ್ ।।  ೧೮೯ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಸ್ಯ ಚತುರ್ಥಮುಷಸ್ತಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C03_S05">
			<div class="sname"> ।।  ಪಞ್ಚಮಂ ಬ್ರಾಹ್ಮಣಮ್   ।। </div>
				<div class="verse">ಆದಾವಭಿಹಿತಂ ಸರ್ವಂ ಬನ್ಧನಂ ಸಪ್ರಯೋಜಕಮ್ ।। <br />ಅಸ್ತಿತ್ವವ್ಯತಿರಿಕ್ತತ್ವೇ ಬದ್ಧಸ್ಯ ಚ ವಿನಿಶ್ಚಿತೇ ।।  ೧ ।।  </div>
				<div class="verse">ಸಂಸಾರಾನರ್ಥಸಂಪ್ರಾಪ್ತಿಹೇತೋರ್ವಿಧ್ವಸ್ತಥೇಽಧುನಾ ।। <br />ಸಂನ್ಯಾಸೈಕಸಾಹಾಯಾತ್ಮಯಾಥಾತ್ಮ್ಯಜ್ಞಾನಮುಚ್ಯತೇ ।।  ೨ ।।  </div>
				<div class="verse">ಉತ್ಪನ್ನಸಮ್ಯಗ್ಜ್ಞಾನಸ್ಯ ಸಂನ್ಯಾಸೋ ಲಕ್ಷಣಂ ಯತಃ ।। <br />ಸಾಧನಂ ಚ ತದುತ್ಪತ್ತೌ ಸಂನ್ಯಾಸೋಽತೋಽತ್ರ ಭಣ್ಯತೇ ।।  ೩ ।। </div>
				<div class="verse">ಪ್ರವೃತ್ತಿಲಕ್ಷಣೋ ಯೋಗೋ ಜ್ಞಾನಂ ಸಂನ್ಯಾಸಲಕ್ಷಣಮ್ ।। <br />ತಸ್ಮಾಜ್ಜ್ಞಾನಂ ಪುರುಸ್ಕೃತ್ಯ ಸಂನ್ಯಸೇದಿಹ ಬುದ್ಧಿಮಾನ್ ।।  ೪ ।।  </div>
				<div class="verse">ಉಷಸ್ತಪ್ರಶ್ನ ಏವಾಯಂ ಕಹೋಲೇನಾಪಿ ಪೃಚ್ಛಯತೇ ।। <br />ತತ್ಕಿಮರ್ಥಂ ಪುನಃ ಪ್ರಶ್ನಃ ಸ ಏವ ಕೃತನಿರ್ಣಯಃ ।।  ೫ ।।  </div>
				<div class="verse">ಪ್ರಷ್ಟೃಭೇದಾದದೋಷಶ್ಚೇನ್ಮೈವಂ ಪ್ರತ್ಯುಕ್ತಿಭೇದತಃ ।। <br />ಏಕಾರ್ಥಪ್ರಶ್ನವಾಕ್ಯಸ್ಯ ಹ್ಯೇಕಾ ಪ್ರತ್ಯುಕ್ತಿರಿಷ್ಯತೇ ।।  ೬ ।।  </div>
				<div class="verse">ಪುನರೂಕ್ತಂ ನ ಚ ನ್ಯಾಯ್ಯಮೇಕಪ್ರವಚನೇ ಕ್ವಚಿತ್ ।। <br />ನ ಚೇಹ ಲೌಕಿಕೋ ಜಲ್ಪಃ ಪ್ರಷ್ಟ್ವಭೇದೋ ಯತೋ ಭವೇತ್ ।।  ೭ ।।  </div>
				<div class="verse">ಸಮಾನಶಬ್ದೌ ತೇನೇಮೌ ಸ್ಯಾತಾಂ ಭಿನ್ನಾರ್ಥವಾಚಕೌ ।। <br />ಕಹೋಲೋಷಸ್ತವಕ್ತ್ರೋಕ್ತೌ ಪ್ರಶ್ನಾವಿತಿ ವಿನಿರ್ಣಯಃ ।।  ೮ ।। </div>
				<div class="verse">ಕ್ಷೇತ್ರಜ್ಞಾತ್ಮಾನಮಪ್ರಾಕ್ಷೀದುಷಸ್ತೋ ನ ಪರಂ ಪದಮ್ ।। <br />ಅಪ್ರಾಕ್ಷೀತ್ಪರಮಾತ್ಮಾನಂ ಕಹೋಲೋಽಪಿ ನ ದುಃಖಿನಮ್ ।।  ೯ ।।  </div>
				<div class="verse">ಏಕದೇಶ ಉಪನ್ಯಾಸಾದೈಕಾರ್ಥ್ಯಸವಸೀಯತೇ ।। <br />ಮಿಥಃಸಂಕೀರ್ಣಧರ್ಮೋಕ್ತೌ ಯಥಾಯೋಗಂ ವ್ಯವಸ್ಥಿತಿಃ ।।  ೧೦ ।।  </div>
				<div class="verse">ಯದ್ವನ್ತರತಮತ್ವಂ ಪ್ರಾಗುಕ್ತಂ ತತ್ಪರಮಾತ್ಮನಿ ।। <br />ತದೇಕದೇಶಾಭಿಹಿತೇರ್ವಿಜ್ಞಾನಾತ್ಮಾನಮೇಷ್ಯತಿ ।।  ೧೧ ।।  </div>
				<div class="verse">ಶೋಕಮೋಹಾದ್ಯತೀತತ್ವಂ ಪ್ರಾಕಾಶಾತ್ಮಕತಾ ತಥಾ ।। <br />ವಿಜ್ಞಾನಾತ್ಮನಿ ಚೋಕಾಽಪಿ ಪರಮಾತ್ಮಾನಮೇಷ್ಯತಿ ।।  ೧೨ ।। </div>
				<div class="verse">ಪಞ್ಚಮಾಧ್ಯಾಯಶೇಷೇಣ ಪರಮಾತ್ಮವಿನಿರ್ಣಯಃ ।। <br />ಷಷ್ಠೇ ತು ವಕ್ಷ್ಯತೇಽಧ್ಯಾಯೇ ವಿಜ್ಞಾನಾತ್ಮವಿನಿರ್ಣಯಃ ।।  ೧೩ ।।  </div>
				<div class="verse">ಉಪನ್ಯಾಸೋ ದ್ವಯೋರತ್ರ ವಿಜ್ಞಾನಾತ್ಮಪರಾತ್ಮನೋಃ ।। <br />ವ್ಯಜ್ಞಾಯ್ಯಪುನರುಕ್ತತ್ವಂ ನ್ಯಾಯಮಾರ್ಗಸಮಾಶ್ರಯಾತ್ ।।  ೧೪ ।।  </div>
				<div class="verse">ಇತಿ ವ್ಯಾಚಕ್ಷತೇ ಕೇಚಿತ್ಪ್ರಶ್ನಾವೇತೌ ಯಥೋದಿತೌ ।। <br />ನ ಸಮ್ಯಗೇತದ್ವ್ಯಾಖ್ಯಾನಂ ಯಥಾ ತದಭಿಧೀಯತೇ ।।  ೧೫ ।।  </div>
				<div class="verse">ಪ್ರತ್ಯುಕ್ತೇರೇಷ ತ ಇತಿ ಪ್ರಶ್ನಯೋರುಭಯೋರಪಿ ।। <br />ಕ್ಷೇತ್ರಜ್ಞಪರಮಾತ್ಮಾನೌ ನಾತ್ರಾಽಽತ್ಮಾನೌ ವಿವಕ್ಷಿತೌ ।।  ೧೬ ।। </div>
				<div class="verse">ಪ್ರಶ್ನೋಕ್ತಿರೇಕರೂಪಾ ಚ ಪ್ರತ್ಯಭಿಜ್ಞಾಯತೇಽಞ್ಜಸಾ ।। <br />ಪ್ರತ್ಯುಕ್ತಿಶ್ಚ ತವಾಽಽತ್ಮೇತಿ ಭಿನ್ನಾರ್ಥೇ ವಚಸೀ ಕಥಮ್ ।।  ೧೭ ।।  </div>
				<div class="verse">ಏಕತ್ರ ಚ ನ ಸಂಭಾವ್ಯಾವಾತ್ಮಾನೌ ದ್ವೌ ಶರೀರಕೇ ।। <br />ಆತ್ಮಪ್ರತ್ಯಯ ಏಕಾರ್ಥಸ್ತಥಾ ಶ್ರುತಿವಚಾಂಸ್ಯಪಿ ।।  ೧೮ ।।  </div>
				<div class="verse">ಏಕಾತ್ಮಕಾಃ ಸರ್ವದೇಹಾ ವಿವಾದೋ ಯೇಷು ವರ್ತತೇ ।। <br />ಶರೀರತ್ವಾವಿಶೇಷತ್ವಾತ್ಪ್ರತಿವಾದಿಶರೀರವತ್ ।।  ೧೯ ।। </div>
				<div class="verse">ಸರ್ವಾನ್ತರಾವಸಾನಸ್ಯ ಸಾಕ್ಷಾದಿತ್ಯಾದಿಕಸ್ಯ ಚ ।। <br />ಐಕಾರ್ಥ್ಯಾತ್ಪ್ರಶ್ನವಾಕ್ಯಸ್ಯ ನಾಽಽತ್ಮಾನೌ ದ್ವೌ ವಿವಕ್ಷಿತೌ ।।  ೨೦ ।।  </div>
				<div class="verse">ಅಗೌಣಾವ್ಯವಧಾನಾದಿವಿಶೇಷಣವಿಶೇಷ್ಯತಾ ।। <br />ನಾನೇಕಸ್ಯಾಽಽತ್ಮನೋ ನ್ಯಾಯ್ಯಾ ತದಸಂಭವಹೇತುತಃ ।।  ೨೧ ।। </div>
				<div class="verse">ವ್ಯರ್ಥೋಪನಿಷದಾರಬ್ಧಿರ್ಯದಿ ಭೇದೋ ಭವೇತ್ತಯೋಃ ।। <br />ಅನಿರ್ಮೋಕ್ಷಪ್ರಸಕ್ತಿಶ್ಚ ಕ್ಷೇತ್ರಜ್ಞಪರಮಾತ್ಮನೋಃ ।।  ೨೨ ।। </div>
				<div class="verse">ಅಕೃತ್ಸ್ನದೃಷ್ಟಿವಿಷಯೋ ನಿಷೇಧೋಽಪಿ ನ ಯುಜ್ಯತೇ ।। <br />ಪ್ರವಿಷ್ಟಸ್ಯ ನ ಚೇತ್ಕಾರ್ತ್ಸ್ನ್ಯಂ ವಿಜ್ಞಾನಾತ್ಮನ ಇಷ್ಯತೇ ।।  ೨೩ ।। </div>
				<div class="verse">ವಸ್ತುವೃತ್ತಾನುರೋಧೇನ ನಾತೋ ಭೇದೋಽಸ್ತಿ ಕುತ್ರಚಿತ್ ।। <br />ವಸ್ತುವೃತ್ತಾನಭಿಜ್ಞಾನಾದ್ಭೇದಃ ಸ್ವಪ್ನೇನ್ದ್ರಜಾಲವತ್ ।।  ೨೪ ।।  </div>
				<div class="verse">ಏಕ ಏವ ತತಃ ಪ್ರಶ್ನೋ ನ ಪ್ರಶ್ನದ್ವಯಮಿಷ್ಯತೇ ।। <br />ಕಂಚಿದ್ವಿಶೇಷಮಾಪೇಕ್ಷ್ಯ ಪೃಷ್ಟೋ ಭೂಯೋಽಪಿ ಪೃಚ್ಛ್ಯತೇ ।।  ೨೫ ।।  </div>
				<div class="verse">ಉಪದೇಶಸ್ಯ ವಿಷಯಃ ಪ್ರಶ್ನಪ್ರತ್ಯುಕ್ತಿವಾಕ್ಯಯೋಃ ।। <br />ನಿರಧಾರಿ ಪುರಾ ತಸ್ಯ ಯಾಥಾತ್ಮ್ಯಂ ತ್ವತ್ರ ಪೃಚ್ಛಯತೇ ।।  ೨೬ ।।  </div>
				<div class="verse">ಬುದ್ಧ್ಯನ್ತಾದ್ವ್ಯತಿರಿಕ್ತೋಽಸ್ತಿ ಸಾಕ್ಷೀ ಪ್ರಶ್ನಸ್ಯ ಗೋಚರಃ ।। <br />ಯೋಗ್ಯಃ ಪ್ರತ್ಯಙ್ಙಿತಿ ಜ್ಞೇಯಃ ಪೂರ್ವಪ್ರಶ್ನಾರ್ಥಸಂಗ್ರಹಃ ।।  ೨೭ ।। </div>
				<div class="verse">ಅಶನಾಯಾದ್ಯತೀತತ್ವಂ ಪೂರ್ವೋಕ್ತಸ್ಯೈವ ವಸ್ತುನಃ ।। <br />ದ್ವಿತೀಯೇನೋಚ್ಯತೇ ತತ್ತ್ವಂ ಪ್ರತ್ಯಙ್ಭೋಹನಿವೃತ್ತಯೇ ।।  ೨೮ ।।  </div>
				<div class="verse">ಯಥಾಪ್ರಶ್ನಂ ಪ್ರತಿವಚೋ ನ ಸಮ್ಯಗುದಿತಂ ಪುರಾ ।। <br />ಇತಿ ಮತ್ವಾಽಥವಾಽಪ್ರಾಕ್ಷೀತ್ಪೃಷ್ಟಮರ್ಥಂ ಪುನರ್ಋಷಿಮ್ ।।  ೨೯ ।।  </div>
				<div class="verse">ಸಾಕ್ಷಾದಿತ್ಯಾದಿನಾ ಪೃಷ್ಟಂ ಸಾಕ್ಷಾದಿತ್ಯಾದಿಲಕ್ಷಣಮ್ ।। <br />ಯಥಾ ಸಂಭಾವ್ಯತೇ ನೇದೃಕ್ಪ್ರತ್ಯುಕ್ತೌ ಕಿಂಚಿದೀಕ್ಷ್ಯತೇ ।।  ೩೦ ।। </div>
				<div class="verse">ಅಸಂತೋಷಾತ್ಕಹೋಲೋಽತ ಉಷಸ್ತಪ್ರಶ್ನಮೇವ ತು ।। <br />ಭೂಯೋಽಪ್ರಾಕ್ಷೀನ್ಮುನಿಂ ವಿದ್ವಾನ್ಯಾಥಾತ್ಮ್ಯರ್ಥಾವಬುದ್ಧಯೇ ।।  ೩೧ ।।  </div>
				<div class="verse">ಏಷ ಆತ್ಮೇತಿ ಪ್ರತ್ಯುಕ್ತಿರ್ಯಃ ಪ್ರಾಣೇನೇತಿ ಚಾಪರಾ ।। <br />ತಾವನ್ಭಾತ್ರೋಕ್ತಿತೋ ನಾಸೌ ಪ್ರಶ್ನಾರ್ಥೋಽವಧೃತೋ ಭವೇತ್ ।।  ೩೨ ।।  </div>
				<div class="verse">ನನೂರ್ಮಿಷಟ್ಕಾತೀತತ್ವಂ ದುಃಖಿತ್ವಂ ಚಾದ್ವಯಾತ್ಮನಿ ।। <br />ಏಕದೈಕತ್ರ ನ ಸ್ಯಾತಾಂ ಪ್ರಕಾಶತಮಸೀ ಯಥಾ ।।  ೩೩ ।।  </div>
				<div class="verse">ನೈಷ ದೋಷಸ್ತದಜ್ಞಾನಮಿಥ್ಯಾಧೀಭ್ರಮಹೇತುತಃ ।। <br />ಸಂಸಾರಿತಾಽಽತ್ಮನಃ ಕ್ಲೃಪ್ತಾ ಕೃಷ್ಣಿಮೇವ ನಭಸ್ತಲೇ ।।  ೩೪ ।। </div>
				<div class="verse">ಬೃಹದ್ವಿಚಾರೇ ಸಮ್ಯಕ್ಚ ಪ್ರಾಗಪ್ಯೇತದ್ವಿಚಾರಿತಮ್ ।। <br />ವಿರುದ್ಧಾಗಮವಿಷಯಪ್ರವಿವೇಕಪ್ರಸಙ್ಗತಃ ।।  ೩೫ ।।  </div>
				<div class="verse">ರಜ್ಜುತ್ವಾಹಿತ್ವಯೋರ್ಯದ್ವದೇಕಸ್ಮಿನ್ನಪಿ ವಸ್ತುನಿ ।। <br />ಸ್ವತಸ್ತನ್ಮೋಹತಶ್ಚೈವ ಸಂಭವಸ್ತದ್ವದಾತ್ಮನಿ ।।  ೩೬ ।। </div>
				<div class="verse">ಮುಕ್ತತ್ವಂ ಚ ಸಿತತ್ವಂ ಚ ಪರಸ್ಪರವಿರುದ್ಧಯೋಃ ।। <br />ಧರ್ಮಯೋಃ ಸಮವಾಯಃ ಸ್ಯಾನ್ನ ತು ನೀಲೋತ್ಪಲಾದಿವತ್ ।।  ೩೭ ।। </div>
				<div class="verse">ಏವಂ ವಿರುದ್ಧಧರ್ಮತ್ವೇ ನ ಚ ದೋಷೋಽಸ್ತಿ ಕಶ್ಚನ ।। <br />ನಾಮರೂಪಾದಿಸದ್ಭಾವೋ ದೋಷಶ್ಚೇದಿಹ ಚೋದ್ಯತೇ ।।  ೩೮ ।।  </div>
				<div class="verse">ನೇಹ ನಾನೇತಿ ವಚನಾದೇಕಮೇವೇತಿ ಚೋಕ್ತಿತಃ ।। <br />ನೈವಂ ಪರಿಹೃತೇಸ್ತಸ್ಯ ಮೃದ್ದೃಷ್ಟಾನ್ತಾದಿಯುಕ್ತಿಭಿಃ ।।  ೩೯ ।।  </div>
				<div class="verse">ಅಗೃಹ್ಯಮಾಣಂ ಸತ್ತತ್ತ್ವಂ ವಿಪರೀತಮಿವೇಕ್ಷ್ಯತೇ  ।। <br />ಯಥಾವಸ್ತ್ವೀಕ್ಷ್ಯಮಾಣಂ ತು ಯಥಾವಸ್ತ್ವೇವ ವೀಕ್ಷ್ಯತೇ ।।  ೪೦ ।।  </div>
				<div class="verse">ಯದತ್ರ ಚೋದ್ಯೇ ವಕ್ತವ್ಯಂ ತತ್ಪುರೈವಾಸಕೃದ್ಬಹು ।। <br />ಸಮ್ಯಗುಕ್ತಂ ತದಖಿಲಮಿಹ ಸ್ಮರ್ತವ್ಯಮಾದೃತೈಃ ।।  ೪೧ ।।  </div>
				<div class="verse">ಅವಿಚಾರಿತಸಂಸಿದ್ಧಿಮೋಹೋಪಹತಚೇತಸಾಮ್ ।। <br />ಅಪ್ಯದ್ವಯಂ ಪರಂ ಬ್ರಹ್ಮ ದ್ವಯವತ್ಪ್ರಥತೇ ಮೃಷಾ ।।  ೪೨ ।। </div>
				<div class="verse">ಯಥಾ ವಿಶುದ್ಧಮಾಕಾಶಂ ತಿಮಿರೋಪಪ್ಲುತೋ ಜನಃ ।। <br />ಸಂಕೀರ್ಣಮಿವ ಮಾತ್ರಾಭಿಶ್ಚಿತ್ರಾಭಿರೂಪಲಕ್ಷಯೇತ್ ।।  ೪೩ ।। </div>
				<div class="verse">ತಥೇದಮಮಲಂ ಬ್ರಹ್ಮ ನಿರ್ವಿಕಾರಮವಿದ್ಯಯಾ ।। <br />ಕಲುಷತ್ವಮಿವಾಽಽಪನ್ನಂ ಭೇದರೂಪಂ ಪ್ರಕಾಶತೇ ।।  ೪೪ ।।  </div>
				<div class="verse">ತಸ್ಯೈಕಮಪಿ ಚೈತನ್ಯಂ ಬಹುಧಾ ಪ್ರವಿಭಜ್ಯತೇ ।। <br />ಅಙ್ಗಾರಾಙ್ಕಿತಮುತ್ಪಾತೇ ವಾರಿರಾಶೇರಿವೋದಕಮ್ ।।  ೪೫ ।।  </div>
				<div class="verse">ಬಾಧ್ಯ ಏವಾಽಽತ್ಮಸಂಮೋಹೋ ನ ತ್ವಸೌ ಬಾಧಕೋ ಯತಃ ।। <br />ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಂ ನ ಬಾಧ್ಯಂ ಬಾಧಕಂ ಯತಃ ।।  ೪೬ ।।  </div>
				<div class="verse">ಸ್ವಭಾವಾನಪಹಾರೇಣ ಸಂಗತಿಃ ಸ್ಯಾತ್ತತಸ್ತಯೋಃ ।। <br />ಇತಿ ಚೇತಸಿ ಸಂಧಾಯ ಸರ್ವಯೋಗೇಶ್ವರೇಶ್ವರಃ ।।  ೪೭ ।।  </div>
				<div class="verse">ಮೋಹಾಪನುತ್ತಯೇ ಪ್ರಾಹ ಪ್ರಪನ್ನಾಯ ಕಿರೀಟಿನೇ ।। <br />ಬಾಧ್ಯಬಾಧಕರೂಪಂ ಚ ನ ವ್ಯೇತೀತಿ ಪ್ರಕಾಶಯನ್ ।।  ೪೮ ।।  </div>
				<div class="verse">ಯಾ ನಿಶಾ ಸರ್ವಭೂತಾನಾಂ ತಸ್ಯಾಂ ಜಾಗರ್ತಿ ಸಂಯಮೀ ।। <br />ಯಸ್ಯಾಂ ಜಾಗ್ರತಿ ಭೂತಾನಿ ಸಾ ನಿಶಾ ಪಶ್ಯತೋ ಮುನೇಃ ।।  ೪೯ ।।  </div>
				<div class="verse">ಜ್ಞಾನಾಜ್ಞಾನೇ ತತೋಽಪೇಕ್ಷ್ಯ ವ್ಯವಹಾರೋಽಯಮಾತ್ಮನಿ ।। <br />ಶಾಸ್ರೀಯೋ ಲೌಕಿಕಶ್ಚಾತೋ ವಿರೋಧೋಽತ್ರ ನ ಶಙ್ಕ್ಯತೇ ।।  ೫೦ ।।  </div>
				<div class="verse">ಉತ್ಪನ್ನಾತ್ಮಪ್ರಬೋಧಾನಾಮಾತ್ಮಾವಿದ್ಯಾತದುದ್ಭವಮ್ ।। <br />ಸಮ್ಯಗ್ಜ್ಞಾನಾಗ್ನಿನಾ ನಿತ್ಯಂ ದಹ್ಯಮಾನಂ ಪ್ರಜಾಯತೇ ।।  ೫೧ ।।  </div>
				<div class="verse">ಐಕಾತ್ಮ್ಯವಸ್ತುಯಾಥಾತ್ಮ್ಯಮಭಿಪ್ರೇತ್ಯಾತ ಉತ್ತರಃ ।। <br />ಸಾಕ್ಷಾದಿತ್ಯಾದಿಕಃ ಪ್ರಶ್ನೋ ಯದೇವೇತಿಪುರಃ ಸರಃ ।।  ೫೨ ।।  </div>
				<div class="verse">ಪ್ರತ್ಯಾಹೈಷ ತ ಆತ್ಮೇತಿ ಯಾಜ್ಞವಲ್ಕ್ಯೋಽಪಿ ಪೂರ್ವವತ್ ।। <br />ಸಂಭಾವ್ಯತೇ ಯತೋಽತ್ರೈವ ಸಾಕ್ಷಾದಿತ್ಯಾದಿಲಕ್ಷಣಮ್ ।।  ೫೩ ।।  </div>
				<div class="verse">ನಿಃಶೇಷನಿರ್ಣಯೋಕ್ತೀಚ್ಛುಃ ಕಹೋಲೋಽಪ್ಯಾಹ ಪೂರ್ವವತ್ ।। <br />ಕತಮೋ ಯಾಜ್ಞವಲ್ಕ್ಯೇತಿ ಸ ತಂ ಪ್ರತ್ಯಾಹ ಶುದ್ಧಧೀಃ ।।  ೫೪ ।।  </div>
				<div class="verse">ಯೋಽಶನಾಯಾಪಿಪಾಸಾದೀನ್ಧರ್ಮಾನ್ಸರ್ವಾನ್ವಿರೋಧತಃ ।। <br />ಅತೀತ್ಯ ವಸ್ತುವೃತ್ತೇನ ಸ್ವಮಹಿಮ್ನಿ ವ್ಯವಸ್ಥಿತಃ ।।  ೫೫ ।।  </div>
				<div class="verse">ಅಶನಾಯಾಪಿಪಾಸೇ ಯಸ್ತದ್ಧೇತೋರತ್ಯಯಾತ್ಸದಾ ।। <br />ಅತ್ಯೇತಿ ವಸ್ತುವೃತ್ತೇನ ಸ ಸಾಕ್ಷಾದಿತಿ ಗೃಹ್ಯತಾಮ್ ।।  ೫೬ ।।  </div>
				<div class="verse">ಶೋಕಾದಾಸಙ್ಗಬೀಜಾದ್ಧಿ ಜಜ್ಞಾತೇ ತೇ ಯಥೋದಿತೇ ।। <br />ಇಚ್ಛಾವಿಶೇಷಾಸ್ತಾಭ್ಯಾಂ ಚ ಜಜ್ಞಿರೇಽನ್ಯೇ ಸಹಸ್ರಶಃ ।।  ೫೭ ।।  </div>
				<div class="verse">ಆತ್ಮಾಽತ್ಯೇತೀತಿ ಸಂಬನ್ಧೋ ಯೋಽಶನಾಯಾದಿಲಕ್ಷಣಾನ್ ।। <br />ಕ್ರಿಯಾರ್ಥೋಽತ್ಯೇತಿಶಬ್ದಶ್ಚೇನ್ನ ಕ್ರಿಯಾರ್ಥೋ ವಿವಕ್ಷಿತಃ ।।  ೫೮ ।।  </div>
				<div class="verse">ಔಷ್ಣ್ಯಂ ಶೈತ್ಯಂ ಯಥಾಽತ್ಯೇತಿ ವಸ್ತುವೃತ್ತೇನ ಸರ್ವದಾ ।। <br />ಗಾರ್ತಾದ್ಯತ್ಯಯವತ್ತ್ವತ್ರ ನ ಮಾನಾದುಪಪದ್ಯತೇ ।।  ೫೯ ।।  </div>
				<div class="verse">ಅಶನಾಯಾಪಿಪಾಸೇ ದ್ವೇ ಏವ ನಾತ್ಯೇತಿ ಕೇವಲೇ ।। <br />ಶೋಕಶ್ಚ ಯಸ್ತಯೋರ್ಬೀಜಂ ತಮಪ್ಯೇಷೋಽತಿವರ್ತತೇ ।।  ೬೦ ।। </div>
				<div class="verse">ಶೋಕೋಽತ್ರಾರತಿಮಾತ್ರಂ ಸ್ಯಾಚ್ಚೇತಸೋ ಯಾಽನವಸ್ಥಿತಿಃ ।। <br />ಮೋಹಂ ಚಾತ್ಯೇತಿ ವೈಚಿತ್ಯಂ ವಿಷಯಾಪಹೃತಿಂ ಧಿಯಃ ।।  ೬೧ ।। </div>
				<div class="verse">ಸ್ವತೋಽನಾನಾತ್ಮಕೇಽಜ್ಞಾನಾದ್ಯನ್ನಾನಾತ್ಮಸಮೀಕ್ಷಣಮ್ ।। <br />ಮಿಥ್ಯಾಜ್ಞಾನಮನಾತ್ಮಾಭಂ ಮೋಹ ಇತ್ಯುಪದಿಶ್ಯತೇ ।।  ೬೨ ।।  </div>
				<div class="verse">ಸರ್ವಗ್ರಃಪ್ರಾಣಧರ್ಮತ್ವಾದಶನಾಯಾಪಿಪಾಸಯೋಃ ।। <br />ಸಮಾಸೇನಾಭಿಧಾನಂ ಸ್ಯಾದ್ಯದಿ ವಾ ಶೋಕಕಾರ್ಯತಃ ।।  ೬೩ ।।  </div>
				<div class="verse">ಅಸಮಾಸೇನ ನಿರ್ದೇಶೋ ಭಿನ್ನಕಾರ್ಯತ್ವಕಾರಣಾತ್ ।। <br />ಪ್ರವೃತ್ತಿರರತೇಃ ಕಾರ್ಯಂ ಮೋಹಸ್ಯಾನರ್ಥಸಂಪ್ಲುತಿಃ ।।  ೬೪ ।।  </div>
				<div class="verse">ಜರೇತಿ ಪರಿಣಾಮಃ ಸ್ಯಾದ್ವಲೀಪಲಿತಲಕ್ಷಣಃ ।। <br />ದೇಹಸ್ಯ ಮೃತ್ಯುರ್ವಿಚ್ಛೇದೋ ವಿಯೋಗೋ ದೇಹಲಿಙ್ಗಯೋಃ ।।  ೬೫ ।। </div>
				<div class="verse">ಪ್ರಾಣಾಧಿಕರಣೇ ಪೂರ್ವೇ ಶೋಕಮೋಹೌ ಮನೋಗತೀ  ।। <br />ಜರಾಮೃತ್ಯೂ ತು ದೇಹಸ್ಯ ಧರ್ಮಾವಿತಿ ವಿನಿಶ್ಚಯಃ ।।  ೬೬ ।।  </div>
				<div class="verse">ಅಶನಾಯಾದಿಸಂಬನ್ಧೋ ನಾಽಽತ್ಮನೋ ವಾಸ್ತವೋ ಮತಃ ।। <br />ಅನಿರ್ಮೋಕ್ಷಪ್ರಸಕ್ತಿಃ ಸ್ಯಾತ್ತಸ್ಯ ಚಾಸಙ್ಗರೂಪತಃ ।।  ೬೭ ।।  </div>
				<div class="verse">ಯತ ಏವಮತಃ ಪ್ರತ್ಯಗ್ಯಾಥಾತ್ಮ್ಯಾನವಬೋಧತಃ ।। <br />ಅಶನಾಯಾದಿಸಂಬನ್ಧಃ ಸಮ್ಯಗ್ಬೋಧಾದತೋ ಹನುತಿಃ ।।  ೬೮ ।।  </div>
				<div class="verse">ಯಃ ಸ್ವಕಾರಣಸಂಸರ್ಗಃ ಕಾರ್ಯಾಣಾಮತ್ಯಯೋ ಭವೇತ್ ।। <br />ಅನಾತ್ಯನ್ತಿಕರೂಪತ್ವಾದತ್ಯಯೋಽಸೌ ನ ಗೃಹ್ಯತೇ ।।  ೬೯ ।।  </div>
				<div class="verse">ತತ್ಕಾರಣನಿಷೇಧೋ ಯಃ ಸ್ವಮಹಿಮ್ನೈವ ವಸ್ತುನಃ ।। <br />ತಮತ್ಯಯಂ ಮೋಕ್ಷವಿಧೌ ತದ್ವಿದ್ವಾಂಸಃ ಪ್ರಚಕ್ಷತೇ ।।  ೭೦ ।।  </div>
				<div class="verse">ಅಶನಾಯಾಪಿಪಾಸಾಭ್ಯಾಂ ತಸ್ಮಾತ್ತತ್ಕಾರಣಗ್ರಹಃ ।। <br />ಸಂವರ್ಗಾತ್ಮಾತಿವರ್ತಿತ್ವಾತ್ತತ್ಕಾರ್ಯಾತಿಗತಿಸ್ತತಃ ।।  ೭೧ ।।  </div>
				<div class="verse">ಮೃತ್ಯುನೈವೇತ್ಯುಪಕ್ರಮ್ಯ ತಥಾಚ ಶ್ರುತಿರಬ್ರವೀತ್ ।। <br />ಲಕ್ಷಣಂ ಹ್ಯಶನಾಯೇತಿ ಪ್ರಾಣಮೃತ್ಯುಪ್ರಬುದ್ಧಯೇ ।।  ೭೨ ।।  </div>
				<div class="verse">ಅವಿಚಾರಿತಸಂಸಿದ್ಧಪ್ರತ್ಯಗಜ್ಞಾನಲಕ್ಷಣಮ್ ।। <br />ಅಶನಾಯಾಪಿಪಾಸಾದಿಧರ್ಮಿಣಂ ಪ್ರಾಹುರೀಶ್ವರಮ್ ।।  ೭೩ ।। </div>
				<div class="verse">ತತ್ಪ್ರತ್ಯಗಾತ್ಮಯಾಥಾತ್ಮ್ಯಭಾಸ್ವಜ್ಜ್ಞಾನೋದಯಾತ್ತಮಃ ।। <br />ಪ್ರಧ್ವಸ್ಯಾಽಽತ್ಮಾಽಯಮತ್ಯೇತಿ ತದುತ್ಥಂ ವಸ್ತುವೃತ್ತತಃ ।।  ೭೪ ।।  </div>
				<div class="verse">ಆತ್ಮಾಽಸಾಮಾನ್ಯಚೈತನ್ಯರೂಪೋತ್ಥೇನಾಽಽತ್ಮಗಂ ತಮಃ ।। <br />ಜಗ್ಧ್ವಾ ಮಾನೇನ ನಿಃಶೇಷಂ ಪ್ರತ್ಯಙ್ ಪೂರ್ಣೋಽವಶಿಷ್ಯತೇ ।।  ೭೫ ।।  </div>
				<div class="verse">ಯಸ್ಮಾದೇಷ ಸ್ವತೋ ಬುದ್ಧೋ ನಿರವಿದ್ಯಃ ಸ್ವತಸ್ತತಃ ।। <br />ಶುದ್ಧಶ್ಚಾತೋಽದ್ವಿತೀಯತ್ವಾತ್ಪ್ರತ್ಯಙ್ಭುಕ್ತಃ ಸ್ವತಸ್ತತಃ ।।  ೭೬ ।।  </div>
				<div class="verse">ಏವಂ ಧ್ವಸ್ತಾತ್ಮಮೋಹಸ್ಯ ಕುತೋಽವಿದ್ಯೋತ್ಥವಸ್ತುಭಿಃ ।। <br />ಪ್ರತೀಚೋಽಸ್ತ್ಯಭಿಸಂಬನ್ಧೋ ಹ್ಯಶನಾಯಾದಿಲಕ್ಷಣೈಃ ।।  ೭೭ ।।  </div>
				<div class="verse">ಯಥಾ ವಿಶುದ್ಧಮಾಕಾಶಂ ಸತಿ ವಾಽಸತಿ ವಾ ಮಲೇ ।। <br />ನೀಹಾರಾದೌ ತಥೈವಾಽಽತ್ಮಾ ಕಾರ್ಯಕಾರಣವಸ್ತುನಿ ।।  ೭೮ ।।  </div>
				<div class="verse">ಪ್ರತ್ಯಾಗ್ಯಾಥಾತ್ಮ್ಯದೃಷ್ಟ್ಯಾಽಽತ್ಮಾ ಕಾರಣಂ ಸ್ವತಮೋವಧಿ ।। <br />ಬಾಧಿತ್ವಾಽಜ್ಞಾನಸಂಸಾರೌ ಯಾತ್ಯಪೂರ್ವಾದಿರೂಪತಾಮ್ ।।  ೭೯ ।।  </div>
				<div class="verse">ಶೋಕಮೋಹಾವತಃ ಸ್ಯಾತಾಂ ಸೂತ್ರಕಾರ್ಯೋಪಲಕ್ಷಣಮ್ ।। <br />ಜರಾಮೃತ್ಯೂ ವಿರಾಜಶ್ಚ ಸರ್ವಕಾರ್ಯೋಪಸಂಹೃತಿಃ ।।  ೮೦ ।।  </div>
				<div class="verse">ಅಧ್ಯಾತ್ಮಾದ್ಯಧಿಯಜ್ಞಾದೇರಾಧಿದೈವತರೂಪತಾ ।। <br />ಪುರುಕ್ತೋಽರ್ಥವತೀ ಚೈವಂ ಸತಿ ಸರ್ವಾ ಭವೇದ್ಧ್ರುವಮ್ ।।  ೮೧ ।।  </div>
				<div class="verse">ಸರ್ವಾಣ್ಯುಪಾಸನಾನ್ಯೇವಂ ಬ್ರಹ್ಮವಿದ್ಯಾಭಿಸಂಗತೇಃ ।। <br />ವಿದ್ಯಾಧಿಕಾರ ಉಕ್ತತ್ವಾದರ್ಥವನ್ತೀತಿ ನಿಶ್ಚಿತಿಃ ।।  ೮೨ ।।  </div>
				<div class="verse">ಪ್ರತೀಚೋಽಸಙ್ಗಯಾಥಾತ್ಮ್ಯಾನ್ಮೋಹಾದೇಶ್ಚಾಪ್ಯವಸ್ತುತಃ ।। <br />ಪ್ರತ್ಯಙ್ಭಾತ್ರಾವಶೇಷತ್ವಾತ್ಕುತಃ ಷಷ್ಠ್ಯರ್ಥಸಂಭವಃ ।।  ೮೩ ।।  </div>
				<div class="verse">ಹೇತುಹೇತುಮದುಕ್ತ್ಯೈತದ್ವ್ಯಾಖ್ಯೇಯಂ ತ್ರಯಮಾತ್ಮನಿ ।। <br />ಆನನ್ದವದ್ವಾ ಶಙ್ಕ್ಯೋಕ್ತಿರ್ಯೋಽಶನಾಯೇತಿಪೂರ್ವಿಕಾ ।।  ೮೪ ।।  </div>
				<div class="verse">ಸ್ವಾಭಾವಿಕತ್ವಂ ಮಾ ಪ್ರಾಪಚ್ಛೋಕಾದೇರಾತ್ಮಸೌಖ್ಯವತ್ ।। <br />ಯಸ್ಮಿನ್ಸತ್ಯೇವ ಯತ್ಸತ್ಸ್ಯಾತ್ತಸ್ಮಿಂಸ್ತ್ವಸತಿ ತನ್ನ ಸತ್ ।।  ೮೫ ।।  </div>
				<div class="verse">ಅಶನಾಯಾದಿಕಾಸ್ತಸ್ಮಾತ್ಕಾರ್ಯಕಾರಣಲಕ್ಷಣಾನ್ ।। <br />ತದ್ವಿರುದ್ಧಾತ್ಮವಿಜ್ಞಾನಾದ್ ಧ್ವಂಸಿತ್ವಾಽಽತ್ಮೈಕಲೋ ಭವೇತ್ ।।  ೮೬ ।।  </div>
				<div class="verse">ಪರಮಾತ್ಮಸ್ವಭಾವೋಽಯಂ ಸ್ವಯಂ ಶ್ರುತ್ಯಾ ಪ್ರಪಞ್ಚಿತಃ ।। <br />ಏತಮೇವ ತಮಾತ್ಮಾನಂ ವಿದಿತ್ವೋಕ್ತೇೇನ ವರ್ತ್ಮನಾ ।। <br />ವ್ಯುತ್ಥಾಯ ಬ್ರಾಹ್ಮಣಾ ಯತ್ನಾದ್ಭಿಕ್ಷಾಚರ್ಯಂ ಚರನ್ತಿ ಹಿ ।।  ೮೭ ।।  </div>
				<div class="verse">ಅಧಿಕಾರಿವಿಶೇಷಸ್ಯ ಜ್ಞಾನಾಯ ಬ್ರಾಹ್ಮಣಗ್ರಹಃ ।। <br />ನ ಸಂನ್ಯಾಸವಿಧಿರ್ಯಸ್ಮಾಚ್ಛ್ರುತೌ ಕ್ಷತ್ರ್ರಿಯವೈಶ್ಯಯೋಃ ।।  ೮೮ ।।  </div>
				<div class="verse">ತ್ರಯಾಣಾಮವಿಶೇಷೇಣ ಸಂನ್ಯಾಸಃ ಶ್ರೂಯತೇ ಶ್ರೂತೌ ।। <br />ಯದೋಪಲಕ್ಷಣಾರ್ಥಂ ಸ್ಯಾದ್ಬ್ರಾಹ್ಮಣಗ್ರಹಣಂ ತದಾ ।।  ೮೯ ।।  </div>
				<div class="verse">ಕರ್ಮಾಧಿಕಾರವಿಚ್ಛೇದಿ ಜ್ಞಾನಂ ಚೇದಭ್ಯುಪೇಯತೇ ।। <br />ಕುತೋಽಧಿಕಾರನಿಯಮೋ ವ್ಯುತ್ಥಾನೇ ಕ್ರಿಯತೇ ಬಲಾತ್ ।।  ೯೦ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಸ್ವಭಾವಶ್ಚೇತ್ಸಮರ್ಥ್ಯತೇ ।। <br />ವ್ಯುತ್ಥಾನಂ ಯಸ್ಯ ಯಸ್ಯ ಸ್ಯಾತ್ಸ ಸ ವ್ಯುತ್ಥಾತುಮರ್ಹತಿ ।।  ೯೧ ।।  </div>
				<div class="verse">ಏವಂ ಚೇದ್ಬ್ರಾಹ್ಮಣೋಕ್ತಿಃ ಸ್ಯಾದ್ಧ್ವಸ್ತಾವಿದ್ಯಗೃಹೀತಯೇ ।। <br />ಸ ಬ್ರಾಹ್ಮಣ ಇತಿ ಸ್ಪಷ್ಟಂ ಶ್ರುತಿರನ್ತೇ ಚ ವಕ್ಷ್ಯತಿ ।।  ೯೨ ।।  </div>
				<div class="verse">ಪ್ರಾಣಸ್ವಾನ್ತತನೂಧರ್ಮಾ ಅಶನಾಯಾದಿಲಕ್ಷಣಾಃ ।। <br />ಯ ಏತೇ ಸರ್ವಭೂತೇಷು ವರ್ತನ್ತೇಽಮ್ಭಃಪ್ರವಾಹವತ್ ।।  ೯೩ ।।  </div>
				<div class="verse">ಸಂಸಾರೋಽನರ್ಥ ಇತ್ಯೇಷ ಪ್ರತ್ಯಙ್ಭೋಹೈಕಹೇತುಕಃ ।। <br />ಯತೋ ಬಿಭ್ಯತಿ ಭೂತಾನಿ ಪರೋತ್ಕರ್ಷಗತಾನ್ಯಪಿ ।।  ೯೪ ।।  </div>
				<div class="verse">ಕಾರಣಂ ಪ್ರತ್ಯಗಜ್ಞಾನಂ ಕಾರ್ಯಂ ಸಂಸಾರ ಉಚ್ಯತೇ ।। <br />ತದ್ವಿರುದ್ಧಾತ್ಮಕಃ ಪ್ರತ್ಯಙ್ಬ್ರಹ್ಯಾಪೂರ್ವಾದಿವಾಕ್ಯತಃ ।।  ೯೫ ।।  </div>
				<div class="verse">ಏತಂ ತಮಿತಿ ವಾಕ್ಯೇನ ದೃಷ್ಟ್ಯಾದೇಃ ಸಾಕ್ಷಿಣಂ ಶ್ರುತಿಃ ।। <br />ಅನೂದ್ಯಾಪೇತದುಃಖೇನ ಸಾಕ್ಷಾತ್ಸಂಗತಿಮಬ್ರವೀತ್ ।।  ೯೬ ।।  </div>
				<div class="verse">ತಂ ದೃಷ್ಟ್ಯಾದಿದೃಶಂ ಸಾಕ್ಷಾದಾತ್ಮಾನಂ ಕಲ್ಪಿತಾತ್ಮನಾಮ್ ।। <br />ತಮೇತಮಿತಿ ವಿಜ್ಞಾಯ ಯಥಾವ್ಯಾಖ್ಯಾತಲಕ್ಷಣಮ್ ।।  ೯೭ ।।  </div>
				<div class="verse">ಉಷಸ್ತೋಕ್ತೋ ವಿಶೇಷ್ಯೋಽತ್ರ ಕಹೋಲೋಕ್ತೋ ವಿಶೇಷಣಮ್ ।। <br />ಏವಂ ಸಂಸಾರವಿಧ್ವಸ್ತಿಸ್ತದ್ಧೇತೋರ್ಜ್ಞಾನಹಾನಿತಃ ।।  ೯೮ ।।  </div>
				<div class="verse">ಘಟಾಕಾಶೋ ಮಹಾಕಾಶ ಇತ್ಯುಕ್ತೇಃ ಕೇವಲಂ ವಿಯತ್ ।। <br />ಯಥಾಽಧಿಗಮ್ಯತೇ ತದ್ವತ್ಸಾಕ್ಷಾದಿತ್ಯಾದಿಲಕ್ಷಣಃ ।।  ೯೯ ।। </div>
				<div class="verse">ಭೇದಸಂಸರ್ಗಹೀನೋಽರ್ಥಸ್ತದ್ಧೇತುಧ್ವಂಸವರ್ತ್ಮನಾ ।। <br />ಏತಸ್ಮಾದೇವ ವಿಜ್ಞೇಯೋ ವಾಕ್ಯಾನ್ನಾನ್ಯಪ್ರಮಾಣತಃ ।।  ೧೦೦ ।।  </div>
				<div class="verse">ಸಾಕ್ಷಾದಿತ್ಯಾದಿಕಂ ಸರ್ವಮುಷಸ್ತಪ್ರಶ್ನಗೋಚರಃ ।। <br />ಯೋಽಶನಾಯೇತಿ ಚಾತ್ರೋಕ್ತೌ ಸಂಭಾವ್ಯಂ ತದಶೇಷತಃ ।।  ೧೦೧ ।।  </div>
				<div class="verse">ಸಾಮಾನ್ಯಮಾತ್ರಪತ್ಯುಕ್ತೇರ್ನ ಯಥಾಪೃಷ್ಟವಸ್ತುಧೀಃ ।। <br />ಪೂರ್ವತ್ರಾಭೂದ್ಯಥಾ ಸಾಕ್ಷಾದಿತಿ ಪ್ರತ್ಯುಕ್ತಿತೋ ಮತಿಃ ।।  ೧೦೨ ।। </div>
				<div class="verse">ಪೌೈರ್ವಾಪರ್ಯಂ ಯಥಾಯೋಗಂ ಕತ್ವಾನ್ತಯೋಃ ಪದಯೋರ್ದ್ವಯೋಃ ।। <br />ಪೂರ್ವಂ ಯದಿ ವಿದಿತ್ವೇತಿ ತದಾ ದ್ವೇಧಾ ಪ್ರಕಲ್ಪನಮ್ ।।  ೧೦೩ ।।  </div>
				<div class="verse">ಜ್ಞಾನಸ್ವಭಾವಾದ್ವ್ಯುತ್ಥಾನಂ ಜ್ಞೇಯವಸ್ತೂಪರೋಧತಃ ।। <br />ವ್ಯುತ್ಥಾನೇ ಚೋದನಾಪೇಕ್ಷಾ ನಾಧಿಕಾರೋಪಮರ್ದತಃ ।।  ೧೦೪ ।।  </div>
				<div class="verse">ಶಾಬ್ದೀ ವಾ ಪ್ರತಿಪತ್ತಿಃ ಸ್ಯಾದ್ ವ್ಯುತ್ಥಾನಾದೇಃ ಪ್ರಯೋಜಿಕಾ ।। <br />ವಿಧ್ಯರ್ಥೋ ಹ್ಯಪಿ ಬಾಲ್ಯಾದಿಸ್ತಥೋರ್ಧ್ವಮಪಿ ದೃಶ್ಯತೇ ।।  ೧೦೫ ।। </div>
				<div class="verse">ವ್ಯುತ್ಥಾಯಾಥ ವಿದಿತ್ವೇತಿ ಪೌರ್ವಾಪರ್ಯಂ ಯದೇಷ್ಯತೇ ।। <br />ವ್ಯುತ್ಥಾನಸಾಧನಾ ವಿದ್ಯೇತ್ಯಯಮರ್ಥೋ ಭವೇತ್ತದಾ ।।  ೧೦೬ ।।  </div>
				<div class="verse">ವಿದಿತ್ವಾ ಕಥಮಿತ್ಯಸ್ಯ ಪ್ರತ್ಯುಕ್ತ್ಯರ್ಥಾ ಪರಾ ಶ್ರುತಿಃ ।। <br />ತಸ್ಮಾದಿತ್ಯಾದಿಕಾ ಯೋಜ್ಯಾ ನ್ಯಾಸಹೇತುತ್ವಸಿದ್ಧಯೇ ।।  ೧೦೭ ।। </div>
				<div class="verse">ತಸ್ಮಾದೇವಂವಿದಿತ್ಯೇವಂ ತಥಾಚೋರ್ಧ್ವಂ ಪ್ರವಕ್ಷ್ಯತಿ ।। <br />ನಿಃಶೇಷಕರ್ಮಸಂನ್ಯಾಸಂ ವಿದ್ಯಾಯಾಃ ಸಾಧನಂ ಶ್ರುತಿಃ ।।  ೧೦೮ ।।  </div>
				<div class="verse">ಸಂನ್ಯಾಸಸಾಧನಂ ಜ್ಞಾನಂ ನಿರ್ವಕ್ತ್ಯತ್ರಾಪಿ ಚ ಶ್ರುತಿಃ ।। <br />ಯಥಾ ತಥಾ ಪರಾಶ್ಚಾತ್ರ ಶ್ರುತಯಃ ಸನ್ತಿ ಕೋಟಿಶಃ ।।  ೧೦೯ ।। </div>
				<div class="verse">ಜ್ಞಾನಾನುರೋಧಿನೀ ಯದ್ವತ್ಪ್ರವೃತ್ತಿಃ ಪ್ರಾಣಿನಾಮಿಹ ।। <br />ತಥೇಹಾಪಿ ಶ್ರುತಿರ್ವಕ್ತಿ ಪ್ರತ್ಯಗ್ಯಾಥಾತ್ಮ್ಯವೇದಿನಾಮ್ ।।  ೧೧೦ ।।  </div>
				<div class="verse">ಪುತ್ರೋತ್ಪತ್ತಿಂ ಸಮುದ್ಧಿಶ್ಯ ದಾರಾನ್ಪರಿಜಿಘೃಕ್ಷತಿ ।। <br />ಯತೋ ದಾರಾರ್ಥ ಉದ್ಯೋಗಸ್ತತಃ ಪುತ್ರೈಷಣೋಚ್ಯತೇ ।।  ೧೧೧ ।।  </div>
				<div class="verse">ಪುರುಷಾರ್ಥಾಯ ಯನ್ನಾಲಂ ಲಬ್ಧಾತ್ಮಾಽಪಿ ಕುಠಾರವತ್ ।। <br />ಅಪ್ರವಿಶ್ಯ ಪ್ರಯೋಗಂ ತದ್ವಿತ್ತಮಿತ್ಯುಪದಿಶ್ಯತೇ ।।  ೧೧೨ ।।  </div>
				<div class="verse">ಯತ್ತ್ವಾತ್ಮಲಾಭಮಾತ್ರೇಣ ಪುರುಷಾರ್ಥಸಮಾಪ್ತಿಕೃತ್ ।। <br />ವ್ಯುತ್ಥಾನಂ ತದ್ಬಲಾದೇವ ನ ತು ಯತ್ಸ್ಯಾದ್ಗವಾದಿವತ್ ।।  ೧೧೩ ।।  </div>
				<div class="verse">ಪ್ರತ್ಯಗಜ್ಞಾನಸಂಭೂತಕಾಮೋತ್ಥಂ ಸಾಧನಾತ್ಮಕಮ್ ।। <br />ದೇವತಾದಿಪರಿಜ್ಞಾನಂ ಮನ್ತ್ರವದ್ವಿತ್ತಮುಚ್ಯತೇ ।।  ೧೧೪ ।।  </div>
				<div class="verse">ನಾಽಽತ್ಮಾನಂ ಲಭತೇ ಕರ್ಮ ಯತೋ ವಿತ್ತಮೃತೇ ತತಃ ।। <br />ವಿತ್ತೈಷಣೇಯಂ ಕರ್ಮಾರ್ಥಾ ನ ಲೋಕಾರ್ಥೇತಿ ನಿಶ್ಚಿತಿಃ ।।  ೧೧೫ ।।  </div>
				<div class="verse">ನಿತ್ಯಕರ್ಮಪ್ರಸಿದ್ಧ್ಯರ್ಥಮತೋ ವಿತ್ತಮಿಹೇಷ್ಯತೇ ।। <br />ನ ಚೇಜ್ಜಾಮಿ ಭವೇದ್ವಾಕ್ಯಂ ಪೃಥಗ್ಲೋಕೈಷಣಾಗ್ರಹಾತ್ ।।  ೧೧೬ ।। </div>
				<div class="verse">ಲೋಕಾನುದ್ದಿಶ್ಯ ಯಃ ಕಾಮಸ್ತತ್ಸಾಧನಸಮಾಶ್ರಯಃ ।। <br />ಲೋಕೈಷಣೇತಿ ತಾಮಾಹುಃ ಕಾಮ್ಯಕರ್ಮಾರ್ಥುಮುದ್ಯಮಮ್ ।।  ೧೧೭ ।। </div>
				<div class="verse">ಯತೋಽಸಾಧನಸಾಧ್ಯಂ ತಂ ಪ್ರತ್ಯಗಾತ್ಮಾನಮಾತ್ಮನಾ ।। <br />ಸಾಕ್ಷಾದಿತ್ಯಾದಿನಾಽಜ್ಞಾಸೀದ್ವಿರುದ್ಧಂ ಸಾಧ್ಯಸಾಧನೈಃ ।।  ೧೧೮ ।।  </div>
				<div class="verse">ಸಾಧ್ಯಸಾಧನರೂಪಾಭ್ಯಸ್ತಸ್ಮಾದುಕ್ತಾರ್ಥವೇದಿನಃ ।। <br />ವ್ಯುತ್ತಿಷ್ಠನ್ತ್ಯೇಷಣಾಭ್ಯಸ್ತೇ ತದ್ವಿರುದ್ಧಾತ್ಮಕತ್ವತಃ ।।  ೧೧೯ ।।  </div>
				<div class="verse">ಅಜ್ಞಾನಕಾಮಜನ್ಯತ್ವಂ ವಾಙ್ಭನಃಕಾಯಕರ್ಮಣಾಮ್ ।। <br />ಸೋಽಕಾಮಯತ ಇತ್ಯೇವಂ ಪುರಾಽಪ್ಯುಕ್ತಂ ತಮಸ್ವಿನಃ ।।  ೧೨೦ ।।  </div>
				<div class="verse">ಯದಜ್ಞಾನಾತ್ಪ್ರವೃತ್ತಿರ್ಯಾ ತಜ್ಜ್ಞಾನಾತ್ಸಾ ಕುತೋ ಭವೇತ್ ।। <br />ಪ್ರತ್ಯಗ್ಜ್ಞಾನೋದಯೇಽತಃ ಸ್ಯಾನ್ನಿವೃತ್ತಿಃ ಸರ್ವಕರ್ಮಣಾಮ್ ।।  ೧೨೧ ।।  </div>
				<div class="verse">ಜಿಜ್ಞಾಸುರಪಿ ಚೈತಸ್ಯ ಯಥೋಕ್ತಸ್ಯಾಽಽತ್ಮವಸ್ತುನಃ ।। <br />ಸರ್ವೈಷಣಾನಿವೃತ್ತ್ಯೈವ ತಜ್ಜ್ಞಾನಂ ಸಮವಾಪ್ನುಯಾತ್ ।।  ೧೨೨ ।।  </div>
				<div class="verse">ಯಸ್ತು ತ್ಯಕ್ತುಂ ನ ಶಕ್ನೋತಿ ರಾಗಾದಿಪ್ರಬಲತ್ವತಃ ।। <br />ರಾಗಾದಿಹೇತುನಾಶಾರ್ಥಂ ಕಾರ್ಯಂ ಕರ್ಮೈವ ತೇನ ತು ।।  ೧೨೩ ।। </div>
				<div class="verse">ಆರುರುಕ್ಷೋರ್ಮುನೇರ್ಯೋಗಂ ಕರ್ಮ ಕಾರಣಮುಚ್ಯತೇ ।। <br />ಯೋಗಾರೂಢಸ್ಯ ತಸ್ಯೈವ ಶಮಃ ಕಾರಣಮುಚ್ಯತೇ ।।  ೧೨೪ ।।  </div>
				<div class="verse">ನ್ಯಾಯ್ಯಾಂ ವೃತ್ತಿಂ ಸಮುಲ್ಲಙ್ಘ್ಯ ತದ್ವಿರುದ್ಧತಯಾ ಸ್ಥಿತಿಃ ।। <br />ವ್ಯುತ್ಥಾನಮಿತಿ ತಾಮಾಹುರ್ವ್ಯುತ್ಥಾನಜ್ಞಾ ಮಹಾಧಿಯಃ ।।  ೧೨೫ ।।  </div>
				<div class="verse">ಸಾಮನ್ತೋ  ವ್ಯುತ್ಥಿತೋ ರಾಜ್ಞಾ ವಿರೋಧೇನ ವ್ಯವಸ್ಥಿತೌ ।। <br />ವ್ಯುತ್ಥಾನಶಬ್ದೋ ಲೋಕೇಽಪಿ ಪ್ರಸಿದ್ಧೋಽತ್ರ ತಥೈವ ಸಃ ।।  ೧೨೬ ।।  </div>
				<div class="verse">ಭಿಕ್ಷಯಾ ಲಕ್ಷ್ಯತೇ ಚರ್ಯಾ ಹ್ಯಾಕಿಂಚನ್ಯೈಕಸಂಶ್ರಯಾ ।। <br />ಅಮಮಾಪರಿಗ್ರಹೋಕ್ತೇರ್ನಿಷ್ಕರ್ಮಾ ಮುನಿರೂಚ್ಯತೇ ।।  ೧೨೭ ।।  </div>
				<div class="verse">ಏಷಣಾ ಕಾಮಪರ್ಯಾಯಃ ಕಾಮಶ್ಚಾಪ್ರಾಪ್ತಗೋಚರಃ ।। <br />ಅವಾಪ್ತಾಶೇಷಕಾಮೇಽಸೌ ಭವಂಸ್ತನ್ಮೋಹತೋ ಭವೇತ್ ।।  ೧೨೮ ।।  </div>
				<div class="verse">ಆನನ್ದೈಕಸ್ವಭಾವತ್ವಾನ್ನಾಽಽತ್ಮನಃ ಸುಖಕಾಮಿತಾ ।। <br />ವಿರೋಧಾತ್ಸುಖರೂಪಸ್ಯ ನ ದುಃಖೇನ ಸಮಾಗಮಃ ।।  ೧೨೯ ।। </div>
				<div class="verse">ಬುಭುಕ್ಷಾದಿನಿಷೇಧೋಽಯಂ ತಥಾಽಪ್ಯಾತ್ಮನ ಉಚ್ಯತೇ ।। <br />ಸರ್ವಾನರ್ಥೈಕಮೂಲಸ್ಯ ಪ್ರತ್ಯಙ್ಭೋಹಸ್ಯ ಹಾನಯೇ ।।  ೧೩೦ ।।  </div>
				<div class="verse">ನಿರೇಷಣೈಕಯಾಥಾತ್ಮ್ಯೇ ನ ಯಥಾವಸ್ತುಕಾಮಧೀಃ ।। <br />ನಿರೇಷಣಾತ್ಮಸಂಬೋಧಾದ್ಬಾಧ್ಯೈವೇಯಮತೋ ಭವೇತ್ ।।  ೧೩೧ ।।  </div>
				<div class="verse">ಫಲಾರ್ಥೈಷಣಯೈಕತ್ವಪ್ರಸಿದ್ಧ್ಯರ್ಥಮತಃ ಶ್ರುತಿಃ ।। <br />ಪ್ರವಕ್ತುಮುಪಚಕ್ರಾಮ ಪುತ್ರವಿತ್ತೈಷಣೈಕತಾಮ್ ।।  ೧೩೨ ।।  </div>
				<div class="verse">ಯತೋ ಧನಾಭಿಲಾಷೋಽಯಂ ಕೃತದಾರಸ್ಯ ಸಾರ್ಥಕಃ ।। <br />ಪುತ್ರೈಷಣಾಽತೋಽಭಿನ್ನೈವ ಜ್ಞೇಯಾ ವಿತ್ತೈಷಣಾತ್ಮನಃ ।।  ೧೩೩ ।।  </div>
				<div class="verse">ಸಾಧನತ್ವಾವಿಶೇಷತ್ವಾತ್ಪುತ್ರವಿತ್ತೈಷಣಾತ್ಮನೋಃ ।। <br />ಏವಂ ಚೈಕತ್ವಮನಯೋರಿಹ ವ್ಯಾಖ್ಯೇಯಮಾದೃತೈಃ ।।  ೧೩೪ ।। </div>
				<div class="verse">ಸಾಧ್ಯೈಷಣಾಪ್ರಯುಕ್ತತ್ವಾತ್ಪುತ್ರವಿತ್ತೈಷಣಾತ್ಮನಃ ।। <br />ಏಕಾ ಲೋಕೈಷಣೈವೇಯಂ ತ್ರಿಧಾಽತೋ ವ್ಯಪದಿಶ್ಯತೇ ।।  ೧೩೫ ।।  </div>
				<div class="verse">ಸ್ವಮಹಿಮ್ನೈವ ನಿಷ್ಪತ್ತಿರ್ನ ವಿನಾ ಸಾಧನಂ ಯತಃ ।। <br />ಸಾಧ್ಯಸ್ಯ ಸಾಧನಾದಾನಮತಃ ಸಾಧ್ಯಾನುರೋಧತಃ ।।  ೧೩೬ ।।  </div>
				<div class="verse">ಅಪಾಸ್ತಾಶೇಷಾನರ್ಥಾಪ್ತಪುರುಷಾರ್ಥತ್ವತಃ ಸ್ವತಃ ।। <br />ತನ್ಮೋಹಮಾತ್ರಜೇ ತಸ್ಮಾದೇಷಣೇ ಪ್ರತ್ಯಗಾತ್ಮನಿ ।।  ೧೩೭ ।।  </div>
				<div class="verse">ಬ್ರಹ್ಮಾಜ್ಞಾನಂ ಯತೋ ಹೇತುರೇಷಣಾನಾಂ ನ ವಸ್ತುತಃ ।। <br />ಪರಮಾರ್ಥವಿದಾಂ ನ ಸ್ಯುರೇಷಣಾ ಯಾ ಯಥೋದಿತಾಃ ।।  ೧೩೮ ।।  </div>
				<div class="verse">ಆಪ್ತಾಶೇಷಪುಮರ್ಥತ್ವಾನ್ನಾಪೇಕ್ಷ ಸಾಧನಂ ಪ್ರತಿ ।। <br />ಸಾಧ್ಯತ್ವೇಽಪಿ ಹಿ ಸಿದ್ಧಸ್ಯ ಕಿಂತ್ವಸಾಧ್ಯಸ್ಯ ವಸ್ತುನಃ ।।  ೧೩೯ ।।  </div>
				<div class="verse">ಸರ್ವೋಪಾಯಾ ನಿವರ್ತನ್ತ ಉಪೇಯಾವಸಿತೌ ಯತಃ ।। <br />ಚರಿತಾರ್ಥತ್ವತೋಽಮೀಷಾಂ ನಾಪೇಕ್ಷಾ ಸಿದ್ಧವಸ್ತುನಃ ।।  ೧೪೦ ।।  </div>
				<div class="verse">ಅಪ್ಯಜ್ಞಾತಾತ್ಮಯಾಥಾತ್ಮ್ಯೋ ಜಿಜ್ಞಾಸುರ್ಯೋಽತ್ರ ವಸ್ತುನಿ ।। <br />ಸರ್ವಕರ್ಮಪರಿತ್ಯಾಗೋ ಜ್ಞಾನಾಪ್ತ್ಯೈ ತಸ್ಯ ಸಾಧನಮ್ ।।  ೧೪೧ ।।  </div>
				<div class="verse">ತಸ್ಮಾದೇವಂವಿದಿತ್ಯತ್ರ ಶ್ರುತಿಃ ಸ್ಪಷ್ಟಂ ಯಥೋದಿತಮ್ ।। <br />ನಿಃಶೇಷಕರ್ಮಸಂನ್ಯಾಸಂ ಸ್ವಯಮೇವ ಪ್ರವಕ್ಷ್ಯತಿ ।।  ೧೪೨ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಸಾಧನತ್ವಪ್ರಸಿದ್ಧಯೇ ।। <br />ಶ್ರುತ್ಯನ್ತರೇಷು ತದ್ವಚ್ಚ ಸನ್ತಿ ವಾಕ್ಯಾನ್ಯನೇಕಶಃ ।।  ೧೪೩ ।।  </div>
				<div class="verse">ಮುಕ್ತೇಶ್ಚ ಬಿಭ್ಯತೋ ದೇವಾ ಮೋಹೇನಾಪಿದಧುರ್ನರಾನ್ ।। <br />ಪ್ರಾವರ್ತನ್ತ ತತೋ ಭೀತಾಃ ಕರ್ಮಸ್ವಜ್ಞಾತತತ್ತ್ವಕಾಃ ।।  ೧೪೪ ।। </div>
				<div class="verse">ಸರ್ವಕರ್ಮಾಣ್ಯತಸ್ತ್ಯಕ್ತ್ವಾ ಪ್ರತ್ಯಕ್ಪ್ರವಣಬುದ್ಧಯಃ ।। <br />ಮೋಹಂ ಭಿತ್ತ್ವಾಽಽತ್ಮಸಂಬೋಧಾದ್ಯಯುಃ ಕೈವಲ್ಯಮುತ್ತಮಮ್ ।।  ೧೪೫ ।।  </div>
				<div class="verse">ಇತಿ ಭಾಲ್ಲವಿಶ್ರುತಿವಚಃ ಸಮ್ಯಗ್ಜ್ಞಾನಸ್ಯ ಜನ್ಮನೇ ।। <br />ಸಂನ್ಯಾಸಂ ಸಾಧನಂ ವಕ್ತಿ ವಾಙ್ಭನಃಕಾಯಕರ್ಮಣಾಮ್ ।।  ೧೪೬ ।। </div>
				<div class="verse">ಪರಾಞ್ಚಿ ಖಾನೀತಿ ತಥಾ ಪರಾಕ್ಪ್ರವಣಸಾಧನಮ್ ।। <br />ನಿಷೇಧತ್ಯಾತ್ಮವಿಜ್ಞಾನೇ ಮನ್ತ್ರವರ್ಣೋಽಪಿ ಕಾಠಕೇ ।।  ೧೪೭ ।।  </div>
				<div class="verse">ವೇದಾನ್ತವಿಜ್ಞಾನಸುನಿಶ್ಚಿತಾರ್ಥಾಃ  ಸಂನ್ಯಾಸಯೋಗಾದ್ಯತಯಃ ಶುದ್ಧಸತ್ತ್ವಾಃ ।। <br />ಮನ್ತ್ರೋಽಪಿ ಚೈಕಾತ್ಮ್ಯವಿನಿಶ್ಚಯಾಯ ನಿಃಶೇಷಕರ್ಮೋಜ್ಝಿತಿಮಾಹ ಸಾಕ್ಷಾತ್ ।।  ೧೪೮ ।।  </div>
				<div class="verse">ಬ್ರಹ್ಮಚರ್ಯಂ ಸಮಾಪಯ್ಯ ಗೃಹೀ ತಸ್ಮಾದ್ಭವೇದ್ದ್ವಿಜಃ ।। <br />ಗೃಹಾಶ್ರಮಂ ಸಮಾಪ್ಯಾಥ ವಾನಪ್ರಸ್ಥಂ ಸಮಾಪಯೇತ್ ।।  ೧೪೯ ।।  </div>
				<div class="verse">ಯಥೋಕ್ತಾಶ್ರಮವಾಸಾರ್ಥಂ ಸಾಮರ್ಥ್ಯಾನ್ನಿಯಮೋ ಭವೇತ್ ।। <br />ಏವಂ ಸತಿ ಸಮರ್ಥಃ ಸ್ಯಾತ್ಸರ್ವಾಶ್ರಮಸಮುಚ್ಚಯಃ ।।  ೧೫೦ ।।  </div>
				<div class="verse">ವಾನಪ್ರಸ್ಥಾಶ್ರಮಾದೂರ್ಧ್ವಂ ಪ್ರವ್ರಜೇದವಿಚಾರಯನ್ ।। <br />ಪ್ರತ್ಯಕ್ಷಶ್ರುತಿಮೂಲೋಽಯಂ ಸರ್ವಾಶ್ರಮಸಮುಚ್ಚಯಃ ।।  ೧೫೧ ।। </div>
				<div class="verse">ಕಷಾಯಂ ಪಾಚಯಿತ್ವಾ ಚ ಶ್ರೇಣೀಸ್ಥಾನೇಷು ಚ ತ್ರಿಷು ।। <br />ಪ್ರವ್ರಜೇಚ್ಚ ಪರಂ ಸ್ಥಾನಂ ಪಾರಿವ್ರಾಜ್ಯಮನುತ್ತಮಮ್ ।।  ೧೫೨ ।।  </div>
				<div class="verse">ಇತಿ ವ್ಯಾಸಸ್ಮೃತೌ ವಾಕ್ಯಂ ಪ್ರತ್ಯಕ್ಷಶ್ರುತಿಬನ್ಧನಮ್ ।। <br />ತಥಾಽನ್ಯಾನ್ಯಪಿ ವಿದ್ಯನ್ತೇ ವಾಕ್ಯಾನ್ಯತ್ರ ಸಹಸ್ರಶಃ ।।  ೧೫೩ ।।  </div>
				<div class="verse">ಬ್ರಹ್ಮಚರ್ಯಾಶ್ರಮಾದೇವ ಯದಿ ವಾ ಪ್ರವ್ರಜೇದ್ದೂಿಜಃ ।। <br />ಗೃಹಾಚ್ಚ ಪ್ರವ್ರಜೇತ್ತದ್ವತ್ಪ್ರವ್ರಜೇಚ್ಚ ವನಾತ್ತಥಾ ।।  ೧೫೪ ।।  </div>
				<div class="verse">ವಿಕಲ್ಪೇನೈವ ವ್ಯಾಖ್ಯಾತ ಏಕದ್ವಿತ್ರಿಸಮುಚ್ಚಯಃ ।। <br />ಕಷಾಯಪಕ್ತಿಮಾಪೇಕ್ಷ್ಯ ವಿಕಲ್ಪೋಽಯಂ ತ್ರಿಧೋದಿತಃ ।।  ೧೫೫ ।। </div>
				<div class="verse">ಪರೀಕ್ಷ್ಯ ಲೋಕಾನಿತ್ಯಾದಿ ತಥಾಚಾಽಽಥರ್ವಣೇ ವಚಃ ।। <br />ವಿರಕ್ತಃ ಕರ್ಮಭೂಮಿಭ್ಯೋ ಜ್ಞಾನಂ ಪ್ರತಿ ನಿಯುಜ್ಯತೇ ।।  ೧೫೬ ।।  </div>
				<div class="verse">ಸರ್ವಕರ್ಮಪರಿತ್ಯಾಗಾತ್ಸಂತ್ಯಕ್ತಾಶೇಷಸಾಧನಃ ।। <br />ಶ್ರುತ್ಯುಕ್ತೋಽತ್ರ ಪರಿವ್ರಾಟ್ ಸ್ಯಾದೈಕಾತ್ಮ್ಯಜ್ಞಾನಜನ್ಮನೇ ।।  ೧೫೭ ।।  </div>
				<div class="verse">ಮುಣ್ಡೋಽಪರಿಗ್ರಹಶ್ಚೇತಿ ಪ್ರತ್ಯಕ್ಷಶ್ರುತಿವಾಕ್ಯತಃ ।। <br />ತದ್ವಿರುದ್ಧಂ ಸ್ಮೃತೇರ್ವಾಕ್ಯಂ ನಾಪೇಕ್ಷ್ಯಂ ದುರ್ಬಲತ್ವತಃ ।।  ೧೫೮ ।।  </div>
				<div class="verse">ವಿಗೀತಾ ಚ ವಿರುದ್ಧಾ ಚ ದೃಷ್ಟಾರ್ಥಾ ದೃಷ್ಟಕಾರಣಾ ।। <br />ಇತಿ ವೇದವಿದಾಽಪ್ಯುಕ್ತಂ ತದಪ್ರಾಮಾಣ್ಯಕಾರಣಮ್ ।।  ೧೫೯ ।।  </div>
				<div class="verse">ಕ್ರಿಯಮಾಣಾನಿ ಕರ್ಮಾಣಿ ಯಥಾ ಸ್ಯುಃ ಫಲಸಿದ್ಧಯೇ ।। <br />ತದಕ್ರಿಯೋಕ್ತಾ ಶ್ರುತ್ಯೇಹ ತಥಾಽಽತ್ಮಜ್ಞಾನಜನ್ಮನೇ ।।  ೧೬೦ ।।  </div>
				<div class="verse">ಸತ್ಯಾನೃತೇ ಸುಖದುಃಖೇ ವೇದಾಲ್ಲೋ಼ಕದೂಯಂ ತಥಾ ।। <br />ಸಂನ್ಯಸ್ಯಾಽಽತ್ಮನಮನ್ವಿಚ್ಛೇದಿತ್ಯದುಷ್ಟಂ ಸ್ಮೃತೇರ್ವಚಃ ।।  ೧೬೧ ।।  </div>
				<div class="verse">ತ್ಯಜ ಧರ್ಮಮಧರ್ಮಂ ಚ ತಥಾ ಸತ್ಯಾನೃತೇ ತ್ಯಜ ।। <br />ಉಭೇ ಸತ್ಯಾನೃತೇ ತ್ಯಕ್ತ್ವಾ ಯೇನ ತ್ಯಜಸಿ ತಂ ತ್ಯಜ ।।  ೧೬೨ ।।  </div>
				<div class="verse">ನೈಷ್ಕರ್ಮ್ಯಸಾಧನೇಷ್ವೇವಂ ಶ್ರುತಯಃ ಸ್ಮೃತಿಭಿಃ ಸಹ ।। <br />ಮುಮುಕ್ಷುಂ ವಿನಿಯುಞ್ಜನ್ತಿ ಸದಾಽಽತ್ಮಜ್ಞಾನಜನ್ಮನೇ ।।  ೧೬೩ ।।  </div>
				<div class="verse">ತಥಾಽನಧಿಕೃತಾನಾಂ ಚ ಸಂನ್ಯಾಸಸ್ಯ ವಿಧಾನತಃ ।। <br />ಕಾಣಕುಬ್ಜಾದಿವಿಷಯಾ ನ್ಯಾಸಕ್ಲೃಪ್ತಿರತೋಽಶುಭಾ ।।  ೧೬೪ ।।  </div>
				<div class="verse">ಸತ್ಸು ಪ್ರತ್ಯಕ್ಷವಿಧಿಷು ಯಥೋಕ್ತೇಷ್ವಫಲಃ ಶ್ರಮಃ ।। <br />ಭಿಕ್ಷಾಚರ್ಯಂ ಚರನ್ತೀತಿವಿಧ್ಯರ್ಥಃ ಕ್ರಿಯತೇ ಮಹಾನ್ ।।  ೧೬೫ ।।  </div>
				<div class="verse">ತಿಷ್ಠಾಸೇದಿತಿ ಚಾತ್ರಾಪಿ ಪ್ರತ್ಯಕ್ಷಃ ಶ್ರೂಯತೇ ವಿಧಿಃ ।। <br />ತಸ್ಮಿನ್ಸತಿ ವೃಥಾ ಕಸ್ಮಾಜ್ಜನೋಽಯಂ ಪರಿಖಿದ್ಯತೇ ।।  ೧೬೬ ।।  </div>
				<div class="verse">ಸಾಧ್ಯಸಾಧನರೂಪಾಭ್ಯಾಂ ವಿರುದ್ಧಂ ಪ್ರತ್ಯಗೀಕ್ಷಣಮ್ ।। <br />ಯತೋ ಯಥೋಕ್ತಂ ತತ್ಸಿದ್ಧೌ ತಸ್ಮಾದೇತದ್ವಿಧೀಯತೇ ।।  ೧೬೭ ।।  </div>
				<div class="verse">ವ್ಯುತ್ಥಾಯಾತೋ ಯಥೋಕ್ತಾಭ್ಯ ಏಷಣಾಭ್ಯೋ ನಿರೇಷಣಃ ।। <br />ಪಾಣ್ಡಿತ್ಯಮಥ ನಿರ್ವಿದ್ಯ ಬಾಲ್ಯಂ ಪರಿಸಮಾಪೇಯತ್ ।।  ೧೬೮ ।।  </div>
				<div class="verse">ಪದಾರ್ಯಾಧಿಗತಿಃ ಪೂರ್ವಂ ತತಸ್ತದಭಿಸಂಗತಿಃ ।। <br />ವಿರುದ್ಧಾರ್ಥಹ್ನುತಿಃ ಪಶ್ಚಾತ್ತತೋ ವಾಕ್ಯಾರ್ಥಬೋಧನಮ್ ।।  ೧೬೯ ।।  </div>
				<div class="verse">ಏಕೈಕಶ್ಯೇನ ನೀತ್ವಾಽಥ ನಿಷ್ಠಾಂ ಪಾಣ್ಡಿತ್ಯಲಕ್ಷಣಾಮ್ ।। <br />ಬಾಲ್ಯಂ ಚೈವ ಯಥಾಯೋಗಮನ್ವಯವ್ಯತಿರೇಕತಃ ।।  ೧೭೦ ।।  </div>
				<div class="verse">ಅದ್ವಿತೀಯಾರ್ಥನಿಷ್ಠತ್ವಮಾತ್ಮಪ್ರತ್ಯಯಶಬ್ದಯೋಃ ।। <br />ತಥಾಚಾಽಽತ್ಮೈಕನಿಷ್ಠತ್ವಮದ್ವಿತೀಯಸ್ಯ ಮಾನಸಃ ।।  ೧೭೧ ।।  </div>
				<div class="verse">ಐಕಾರ್ಥ್ಯಾನ್ನೇಹ ಸಂಸರ್ಗಸ್ತದ್ವಿರುದ್ಧಾರ್ಥಯೋರಿವ ।। <br />ಅಶನಾಯಾದ್ಯತಿಕ್ರಾನ್ತದೃಷ್ಟಿದ್ರಷ್ಟೃಪದಾರ್ಥಯೋಃ ।।  ೧೭೨ ।।  </div>
				<div class="verse">ಪಣ್ಡೇತಿ ಬುದ್ಧಿನಾಮೈತತ್ಸಾ ಜಾತಾ ಯಸ್ಯ ಮಾನತಃ ।। <br />ತಂ ಪಣ್ಡಿತಮಿತಿ ಪ್ರಾಹುಃ ಸೋಽತ್ರ ಶ್ರುತ್ಯಾ ನಿಯುಜ್ಯತೇ ।।  ೧೭೩ ।।  </div>
				<div class="verse">ಯತ್ಪಣ್ಡಿತಸ್ಯ ಕರ್ಮ ಸ್ಯಾತ್ತತ್ಪಾಣ್ಡಿತ್ಯಂ ಪ್ರಚಕ್ಷತೇ ।। <br />ಅಪ್ರಾಪ್ತತತ್ತ್ವನಿಷ್ಠೋಽತಃ ಪಾಣ್ಡಿತ್ಯೇ ವಿನಿಯುಜ್ಯತೇ ।।  ೧೭೪ ।।  </div>
				<div class="verse">ಶಾಸ್ರಾಚಾರ್ಯಾತ್ಮತೋ ನಿಷ್ಠಾಂ ನೀತ್ವಾಽಽತ್ಮಪ್ರತ್ಯಯಂ ಯತಿಃ ।। <br />ತಿಷ್ಠಾಸೇದಥಂ ಬಾಲ್ಯೇನ, ಕೃತ್ಸ್ನಾನಾತ್ಮಧಿಯೋ ಹ್ನುತಿಃ ।।  ೧೭೫ ।। </div>
				<div class="verse">ಬಾಲ್ಯಶಬ್ದಾಭಿಧೇಯಾ ಸ್ಯಾತ್ತಾಂ ಸಮಾಪಯ್ಯ ಶುದ್ಧಧೀಃ ।। <br />ಮುನಿಭಾವಂ ತತೋ ತ್ಗವಾ ಬ್ರಹ್ಮವ ಬ್ರಾಹ್ಮಣೋ ಭವೇತ್ ।।  ೧೭೬ ।।  </div>
				<div class="verse">ನಿಃಶೇಷಮಾತ್ಮಸಂಬೋಧಂ ಕುರ್ಯಾದಿತಿ ವಿಧೀಯತೇ ।। <br />ತಿಷ್ಠಾಸೇದಿತಿ ಸಂಬನ್ಧಃ ಸರ್ವತ್ರ ವಿಧಿನಾ ಭವೇತ್ ।।  ೧೭೭ ।। </div>
				<div class="verse">ಪ್ರಾಣೇನ ಪ್ರಾಣಿತೀತ್ಯುಕ್ತೋ ದೃಷ್ಟೇರ್ದ್ರಷ್ಟೇತಿ ಚೋದಿತಃ ।। <br />ಸ ಆತ್ಮಾಽನುಭವಾತ್ಸಿದ್ಧ ಆ ದೇಹಾದಾ ಪರಾತ್ಮನಃ ।।  ೧೭೮ ।।  </div>
				<div class="verse">ಅಸ್ಯ ಪ್ರತ್ಯಕ್ಪದಾರ್ಥಸ್ಯ ಹ್ಯಾ ಸಮಾಪ್ತೇರ್ವಿಧೀಯತೇ ।। <br />ಧೀಃ ಪಾಣ್ಡಿತ್ಯಗಿರಾ ಸಾಕ್ಷಾದನ್ವಯವ್ಯತಿರೇಕತಃ ।।  ೧೭೯ ।।  </div>
				<div class="verse">ತಥೈವ ಯೋಽಶನಾಯೇತಿ ಪರಮಾತ್ಮಾಽಪಿ ಶಬ್ದಿತಃ ।। <br />ತಸ್ಯ ನಿಷ್ಠಾವಿಧಾನಾರ್ಥಂ ಬಾಲ್ಯೇನೇತಿ ಪರಂ ವಚಃ ।।  ೧೮೦ ।।  </div>
				<div class="verse">ನಾನ್ಯತ್ರೇಹಾದ್ವಿತೀಯಾರ್ಥಾತ್ಸಾಕ್ಷಾದಾತ್ಮಾರ್ಥಸಂಭವಃ ।। <br />ಇತ್ಯರ್ಥೋಽತ್ರ ವಿಧೇಯಃ ಸ್ಯಾದನ್ವಯವ್ಯತಿರೇಕತಃ ।।  ೧೮೧ ।। </div>
				<div class="verse">ಅದ್ವಿತೀಯಪದಾರ್ಥಸ್ಯ ತಥಾ ನೈವಾಽಽತ್ಮನೋಽನ್ಯತಃ ।। <br />ಸಂಭವೋಽಸ್ತೀತಿವಿಧ್ಯರ್ಥಸ್ತಿಷ್ಟಾಸೇದಿತಿ ಭಣ್ಯತೇ ।।  ೧೮೨ ।।  </div>
				<div class="verse">ವಿಶೇಷಣವಿಶೇಷ್ಯತ್ವಸಂಬನ್ಧೋಽಥ ಪದಾರ್ಥಯೋಃ ।। <br />ವಿರುದ್ಧಾರ್ಥನಿವೃತ್ತ್ಯಾಽತ್ರ ಮುನಿರಿತ್ಯಭಿಧೀಯತೇ ।।  ೧೮೩ ।।  </div>
				<div class="verse">ಬ್ರಹ್ಮಾತ್ಮನೋರಸಂಸರ್ಗಸ್ತದ್ವಿರುದ್ಧಾರ್ಥಯೋರಿವ ।। <br />ಪದಾರ್ಥೈಕತ್ವತೋ ಭೇದೋ ಧ್ವಾನ್ತಧ್ವಸ್ತೌ ನಿವರ್ತತೇ ।।  ೧೮೪ ।।  </div>
				<div class="verse">ಸಾಮಾನಾಧಿಕರಣ್ಯಂ ಚ ವಿಶೇಷಣವಿಶೇಷ್ಯತಾ ।। <br />ಲಕ್ಷ್ಯಲಕ್ಷಣಸಂಬನ್ಧಃ ಪದಾರ್ಥಪ್ರತ್ಯಗಾತ್ಮನಾಮ್ ।।  ೧೮೫ ।। </div>
				<div class="verse">ಸಾಮಾನಾಧಿಕರಣ್ಯಾದೇರ್ಘಟೇತರಖಯೋರಿವ ।। <br />ವ್ಯಾವೃತ್ತೇಃ ಸ್ಯಾದವಾಕ್ಯಾರ್ಥಃ ಸಾಕ್ಷಾನ್ನಸ್ತತ್ತ್ವಮರ್ಥಯೋಃ ।।  ೧೮೬ ।। </div>
				<div class="verse">ಚಿದಜ್ಞಾನೈಕಹೇತುತ್ವಾದ್ಧಾತವ್ಯಾನಾಂ ಚಿದಾತ್ಮನಿ ।। <br />ಮೋಹಧ್ವಸ್ತೌ ಪ್ರತೀಚೋಽನ್ಯೋ ನಾತೋಽರ್ಥೋಽತ್ರಾವಶಿಷ್ಯತೇ ।।  ೧೮೭ ।।  </div>
				<div class="verse">ಆತ್ಮಧೀವಿಷಯಂ ನೈತಿ ತದಜ್ಞಾನೈಕಕಾರಣಃ ।। <br />ಅನಾತ್ಮಮಾನಮೇಯೋಽರ್ಥೋ ಯತೋಽತಃ ಕೇವಲಾತ್ಮತಾ ।।  ೧೮೮ ।।  </div>
				<div class="verse">ಸಮಾಪ್ಯಾಮೌನಮಖಿಲಂ ಬಾಲ್ಯಪಾಣ್ಡಿತ್ಯಲಕ್ಷಣಮ್ ।। <br />ನಿರ್ವಿದ್ಯ ಚ ತಥಾ ಮೌನಂ ಪದಾರ್ಥದ್ವಯಸಂಗತಿಮ್ ।।  ೧೮೯ ।।  </div>
				<div class="verse">ಅಥ ಬ್ರಾಹ್ಮಣ ಇತ್ಯುಕ್ತ್ಯಾ ಫಲಾವಸ್ಥಾಽಸ್ಯ ಭಣ್ಯತೇ ।। <br />ಭೇದಸಂಸರ್ಗಹೀನೋಽರ್ಥಃ ಸ್ವಮಹಿಮ್ನಿ ವ್ಯವಸ್ಥಿತಃ ।। <br />ಸಾಕ್ಷಾದಿತ್ಯಾದಿರೂಪೋಽಥ ಬ್ರಹ್ಮ ಬ್ರಾಹ್ಮಣ ಉಚ್ಯತೇ ।।  ೧೯೦ ।।  </div>
				<div class="verse">ಇಮಾಮವಸ್ಥಾಂ ಸಂಪ್ರಾಪ್ಯ ಸರ್ವೋ ಬ್ರಾಹ್ಮಣ ಉಚ್ಯತೇ ।। <br />ಬ್ರಾಹ್ಮಣ್ಯಂ ಗೌಣಮನ್ಯತ್ರ ಪೂರ್ವಭೂಮಿಷು ನಾಞ್ಜಸಾ ।।  ೧೯೧ ।।  </div>
				<div class="verse">ಕೇನಾಥ ಬ್ರಾಹ್ಮಣಃ ಸ ಸ್ಯಾದಿತಿ ಪ್ರಶ್ನಮಪೃಚ್ಛತ ।। <br />ಉಕ್ತೋಪಾಯಾತಿರೇಕೇಣ ಪೃಚ್ಛಯತೇ ಸಾಧನಾನ್ತರಮ್ ।।  ೧೯೨ ।।  </div>
				<div class="verse">ಯಜ್ಞಾದಿಲಕ್ಷಣಂ ತಾವತ್ಪಾರಂಪರ್ಯೇಣ ಸಾಧನಮ್ ।। <br />ನಿರ್ಜ್ಞಾತಮಾಗಮಾತ್ತಸ್ಮಾತ್ಪೃಚ್ಛ್ಯತೇ ಸಾಧನಾನ್ತರಮ್ ।।  ೧೯೩ ।।  </div>
				<div class="verse">ಚತುರ್ಣಾಂ ಕತಮೇನೇತಿ ನ ತು ಪ್ರಶ್ನೋಽತ್ರ ಯುಜ್ಯತೇ ।। <br />ಕೈವಲ್ಯಾಶ್ರಮಮಾದಾಯ ಬ್ರಾಹ್ಮಣ್ಯಸ್ಯ ಸಮಾಪ್ತಿತಃ ।।  ೧೯೪ ।। </div>
				<div class="verse">ನ ಚಾಽಽಶ್ರಮಾನ್ತರಂ ಯುಕ್ತಂ ಮುರ್ನರ್ವ್ಯುತ್ಥಾಯಿನಃ ಸತಃ ।। <br />ಕೃತಾರ್ಥಸ್ಯಾಕೃತಾರ್ಥಸ್ಯ ತಸ್ಯ ನೈವಾಽಽಶ್ರಮಾನ್ತರಮ್ ।।  ೧೯೫ ।।  </div>
				<div class="verse">ಪ್ರಶ್ನೋಽಯಂ ಸಾಧನಜ್ಞಪ್ತ್ಯೈ ಬ್ರಾಹ್ಮಣಸ್ಯೇಹ ಪೃಚ್ಛ್ಯತೇ  ।। <br />ಕಿಂಸಾಧನೋ ಬ್ರಾಹ್ಮಣಃ ಸ್ಯಾದಿತಿ ಸಾಧನಮುಚ್ಯತಾಮ್ ।।  ೧೯೬ ।।  </div>
				<div class="verse">ಪ್ರಶ್ನಪ್ರತಿವಚಸ್ತೇನ ಬ್ರಾಹ್ಮಣಃ ಸ್ಯಾದ್ಯಥೋದಿತಃ ।। <br />ಯೇನಾನವಾಪ್ತಜ್ಞಾನೋಽಪಿ ಭವೇದೀದೃಶ ಏವ ನಾ ।।  ೧೯೭ ।।  </div>
				<div class="verse">ಉಕ್ತಬ್ರಾಹ್ಮಣಸಾದೃಶ್ಯಂ ಸರ್ವಕರ್ಮನಿರಾಸತಃ ।। <br />ನೈಷ್ಕರ್ಮ್ಯಸಾಧನೇನೈವ ಬ್ರಾಹ್ಮಣಃ ಸ್ಯಾದ್ಯಥೋದಿತಃ ।।  ೧೯೮ ।।  </div>
				<div class="verse">ಇತ್ಯೇಷೋಽರ್ಥೋ ವಿಧೇಯೋಽತ್ರ ಯೇನೇತಿ ವಚಸಾ ಶ್ರುತೇಃ ।। <br />ಸ್ಮೃತಯೋಽಪೀಮಮೇವಾರ್ಥಂ ತತ್ರ ತತ್ರ ಪ್ರಚಕ್ಷತೇ ।।  ೧೯೯ ।।  </div>
				<div class="verse">ಲೋಕೇಽಸ್ಮಿನ್ದ್ವಿವಿಧಾ ನಿಷ್ಠಾ ಪುರಾ ಪ್ರೋಕ್ತಾ ಮಯಾಽನಘ ।। <br />ಜ್ಞಾನಯೋಗೇನ ಸಾಂಖ್ಯಾನಾಂ ಕರ್ಮಯೋಗೇನ ಯೋಗಿನಾಮ್ ।।  ೨೦೦ ।।  </div>
				<div class="verse">ಇಮೌ ದ್ವಾವೇವ ಪಾನ್ಥಾನೌ ಕರ್ಮತತ್ತ್ಯಾಗಲಕ್ಷಣೌ ।। <br />ಸಜಾತೀಯಾದ್ವಿನಿಷ್ಕ್ರಾನ್ತಾವನುಕ್ರಾನ್ತತರಾವಿಮೌ ।।  ೨೦೧ ।।  </div>
				<div class="verse">ಸಂನ್ಯಾಸ ಏವ ತಾಭ್ಯಾಂ ಚ ವಿಶೇಷೇಣಾತಿವರ್ತತೇ ।। <br />ತಥಾ ಕಿಂ ಪ್ರಜಯೇತ್ಯಾದಿಃ ಪನ್ಥಾಃ ಕರ್ಮತ್ಯಜಾಂ ಶ್ರುತಃ ।।  ೨೦೨ ।। </div>
				<div class="verse">ಬ್ರಹ್ಮಚರ್ಯಾಶ್ರಮಾದೇವ ಪ್ರವ್ರಜೇದಿತಿ ಭೂರಿಶಃ ।। <br />ಸಂನ್ಯಾಸಮೇವ ಬ್ರುವತೇ ಮುಕ್ತಯೇ ಸರ್ವಕರ್ಮಣಾಮ್ ।।  ೨೦೩ ।। </div>
				<div class="verse">ಶ್ರುತಯಃ ಸ್ಮೃತಯಶ್ಚೋಚ್ಚೈಃ ಶುದ್ಧನ್ಯಾಯಸಮಾಶ್ರಯಾತ್ ।। <br />ಸರ್ವಕರ್ಮನಿರಾಸೇನ ಬ್ರಾಹ್ಮಣ್ಯಂ ಲಭತೇ ತತಃ ।।  ೨೦೪ ।। </div>
				<div class="verse">ಕೇನೇತಿ ಯದಿ ವಾಽಽಕ್ಷೇಪ ಉತ್ಪತ್ತ್ಯಾದೇರಸಂಭವಾತ್ ।। <br />ಸಾಧನಾನಾಮಿಹೈಕಾತ್ಮ್ಯೇ ತಥಾಚ ಪ್ರಾಗವಾದಿಷಮ್ ।।  ೨೦೫ ।।  </div>
				<div class="verse">ಸಾಧನೇನೈತದೈಕಾತ್ಮ್ಯಂ ಯೇನ ಯೇನ ಚಿಕೀರ್ಷ್ಯತೇ ।। <br />ತೇನ ತೇನೇದೃಗೇವಾಽಽತ್ಮಾ ನಾತಿಶೀತಿರ್ಮನಾಗಪಿ ।।  ೨೦೬ ।।  </div>
				<div class="verse">ಅಥವಾ ಲಕ್ಷಣೋಕ್ತಿಃ ಸ್ಯಾದ್ಯಥೋಕ್ತಬ್ರಹ್ಮವೇದಿನಃ ।। <br />ಯೇನೇದೃಗೇವ ಚಿಹ್ನೇನ ಬ್ರಾಹ್ಮಣಸ್ತೇನ ಲಕ್ಷ್ಯತಾಮ್ ।।  ೨೦೭ ।। </div>
				<div class="verse">ದೇಹೇನ್ದ್ರಿಯಮನೋಬುದ್ಧಿಧರ್ಮಾನೇಷೋಽತ್ಯವರ್ತತ ।। <br />ಪ್ರತ್ಯಗೈಕಾತ್ಮ್ಯಸಂಬೋಧಾತ್ತದ್ಧರ್ಮೈರ್ಲಕ್ಷ್ಯತೇ ಕಥಮ್ ।।  ೨೦೮ ।।  </div>
				<div class="verse">ಸರ್ವಸಂಸಾರಭಾವೋಽಸ್ಯ ನ ಯಥಾ ಲಕ್ಷಣಂ ತಥಾ ।। <br />ಸರ್ವಾಭಾವೋಽಪಿ ನೈವ ಸ್ಯಾಲ್ಲಕ್ಷಣಂ ಬ್ರಹ್ಮವೇದಿನಃ ।।  ೨೦೯ ।। </div>
				<div class="verse">ವೇದ್ಯಾನುರೋಧತೋ ಯಸ್ಮಾತ್ತದ್ವಿದೋ ನ್ಯಾಯಲಕ್ಷಣಮ್ ।। <br />ಭಾವಾಭಾವದ್ವಯಧ್ವಂಸಿ ಬ್ರಹ್ಮ ವೇದ್ಯಂ ಚ ತದ್ವಿದಃ ।।  ೨೧೦ ।। </div>
				<div class="verse">ಯೇನೇದೃಗೇವ ತೇನೇತಿ ತಸ್ಮಾದಾಹ ಶ್ರುತಿಃ ಸ್ಫುಟಮ್ ।। <br />ಮುಮುಕ್ಷೋರ್ಲಕ್ಷಣಂ ತಾದೃಕ್ಶ್ರದ್ದಧಾನಾ ಯದಬ್ರುವನ್ ।।  ೨೧೧ ।।  </div>
				<div class="verse">ಸುಷುಪ್ತೇಽಪ್ಯತಿಮೂಢಸ್ಯ ಸರ್ವಸಂಸಾರನಿಹನುತಿಃ ।। <br />ಗಮ್ಯತೇ ಲಕ್ಷಣಂ ತಾದೃಙ್ನ ಚಾಸೌ ಬ್ರಹ್ಮವಿನ್ಮತಃ ।।  ೨೧೨ ।।  </div>
				<div class="verse">ಆತ್ಮನೋ ಬ್ರಹ್ಮತೇಹೋಕ್ತಾ ನ ತ್ವನಾತ್ಮನ ಈರಿತಾ ।। <br />ಯಥೋಕ್ತಜ್ಞಾನತೋ ಧ್ವಸ್ತಿರಾರ್ತಶ್ರುತ್ಯಾಽತಂ ಉಚ್ಯತೇ ।।  ೨೧೩ ।।  </div>
				<div class="verse">ಅತೋ ಬ್ರಾಹ್ಮಣ್ಯತೋಽನ್ಯದ್ಯತ್ಕ್ರಿಯಾಕಾರಕಲಕ್ಷಣಮ್ ।। <br />ಆರ್ತಂ ವಿನಾಶಿ ತಜ್ಜ್ಞೇಯಂ ಬ್ರಹ್ಮಾನಾರ್ತಂ ಯತಸ್ತತಃ ।।  ೨೧೪ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯ ಪಞ್ಚಮಂ ಕಹೋಲಬ್ರಾಹ್ಮಣಮ್  </div>
		</div>
		<div class="section" type="brahmana" id="BRVK_C03_S06">
			<div class="sname"> ।।  ಷಷ್ಠಂ ಬ್ರಾಹ್ಮಣಮ್  ।। </div>
				<div class="verse">ಯಃ ಸರ್ವಾನ್ತರ ಇತ್ಯುಕ್ತಸ್ತನ್ನಿರ್ಣಯವಿವಕ್ಷಯಾ ।। <br />ಆ ಶಾಕಲ್ಯಾತ್ಪರೋ ಗ್ರನ್ಥ ಇತೋ ವ್ಯಾಖ್ಯಾಯತೇಽಧುನಾ ।।  ೧ ।। </div>
				<div class="verse">ವಿಶೇಷಣಸ್ಯ ಸರ್ವಸ್ಯ ಸಾಕ್ಷಾದಿತ್ಯಾದಿಕಸ್ಯ ಚ ।। <br />ಸರ್ವೋನ್ತರವಿನಿರ್ಣೀತೌ ನಿರ್ಣಯಃ ಸ್ಯಾತ್ಕಥಂ ನ್ವಿತಿ ।।  ೨ ।।  </div>
				<div class="verse">ಅಶನಾಯಾದ್ಯತಿಕ್ರಾನ್ತ್ಯಾ ಪ್ರಶ್ನಾರ್ಥಾವಿಷ್ಕೃತಿಃ ಕೃತಾ ।। <br />ನ ಸಮ್ಯಗಿತಿ ಮನ್ವಾನಾ ಗಾರ್ಗ್ಯಪೃಚ್ಛದತಃ ಪುನಃ ।।  ೩ ।।  </div>
				<div class="verse">ಕ್ಷಿತ್ಯಾದೇರ್ವಿಯದನ್ತಸ್ಯ ಯಾವನ್ನೈಕಾತ್ಮ್ಯಮುಚ್ಯತೇ ।। <br />ನಿರ್ಣೀತಾರ್ಥೋ ನ ತಾವತ್ಸ್ಯಾತ್ಪ್ರಶ್ನಃ ಸಾಕ್ಷಾದಿತೀರಿತಃ ।।  ೪ ।।  </div>
				<div class="verse">ಬುಭುಕ್ಷಾದ್ಯೇಕದೇಹಸ್ಥನಿಷೇಧಾದನಿಷೇಧತಃ ।। <br />ಕ್ಷಿತ್ಯಾದೇರ್ವಿಯದನ್ತಸ್ಯ ನಾತಃ ಪ್ರಶ್ನಾರ್ಥನಿರ್ಣಯಃ ।।  ೫ ।।  </div>
				<div class="verse">ಯ ಏತೇ ಪಾರ್ಥಿವಾ ಭಾವಾ ಲೋಷ್ಟಕುಮ್ಭಾದಯೋ ಮತಾಃ ।। <br />ತೇಷಾಮನ್ತರ್ಬಹಿರ್ವ್ಯಾಪ್ತಿಃ ಪೃಥಿವ್ಯೈವೇಹ ಲಕ್ಷ್ಯತೇ ।।  ೬ ।।  </div>
				<div class="verse">ಯಥೈವ ಪಾರ್ಥಿವಾ ಭಾವಾಃ ಪೃಥಿವ್ಯೈವಂ ಧರಿತ್ರ್ಯಪಿ ।। <br />ಅದ್ಭಿರನ್ತರ್ಬಹಿಶ್ಚೇಯಂ ವ್ಯಾಪ್ತೈವೇಹ ಸಮೀಕ್ಷ್ಯತೇ ।।  ೭ ।।  </div>
				<div class="verse">ಏವಂ ದೃಷ್ಟಂ ಯತಸ್ತಸ್ಮಾದ್ಗಾರ್ಗೀ ಪಪ್ರಚ್ಛ ಲಿಙ್ಗತಃ ।। <br />ಪ್ರಶ್ನಂ ಯದಿದಮಿತ್ಯೇವಂ ಯಾಜ್ಞವಲ್ಕ್ಯಂ ಮಹಾಧಿಯಮ್ ।।  ೮ ।। </div>
				<div class="verse">ಓತಪ್ರೋತಾತ್ಮನಾ ಕಾರ್ಯಂ ಯೇನ ಯೇನ ಸಮಾಪ್ಲುತಮ್ ।। <br />ತಸ್ಯ ತಸ್ಯಾನ್ಯಸಂವ್ಯಾಪ್ತಿರ್ದೃಷ್ಟಾ ಲೋಕೇ ಕ್ಷಿತೇರ್ಯಥಾ ।।  ೯ ।।  </div>
				<div class="verse">ಅದ್ಭಿಶ್ಚೇಯಂ ಕ್ಷಿತಿರ್ವ್ಯಾಪ್ತಾ ತಸ್ಮಾತ್ತಸಾಮಪೀಷ್ಯತೇ ।। <br />ಅನ್ಯೇನ ಕೇನಚಿದ್ವ್ಯಾಪ್ತಿರ್ವ್ಯಾಪಕತ್ವಾದ್ಯಥಾ ಭುವಃ ।।  ೧೦ ।।  </div>
				<div class="verse">ಪ್ರತ್ಯುಕ್ತಿರ್ಗಾರ್ಗಿ ವಾಯಾವಿತ್ಯೇವಮೇವೋತ್ತರೇಷ್ವಪಿ ।। <br />ವಾಕ್ಯೇಷು ಪ್ರತಿಪತ್ತವ್ಯಾ ಪ್ರತ್ಯುಕ್ತಿಪ್ರಶ್ನಯೋರ್ಗತಿಃ ।।  ೧೧ ।। </div>
				<div class="verse">ಪಾರ್ಥಿವಾಪ್ಯೌ ಸಮಾಶ್ರಿತ್ಯ ತೇಜೋಽಭಿವ್ಯಜ್ಯತೇ ಯತಃ ।। <br />ಧಾತೂ ನ ತು ಸ್ವತನ್ತ್ರಂ ಸನ್ನಾವದತ್ತೇಜಸೀತ್ಯತಃ ।।  ೧೨ ।। </div>
				<div class="verse">ಸೂಕ್ಷ್ಮತಾವ್ಯಾಪಿತೇ ಜ್ಞೇಯೇ ಭೂಮ್ಯಾದೇರುತ್ತರೋತ್ತರಮ್ ।। <br />ಅಕ್ಷರಾತ್ಮಾವಸಾನಾನಾಂ ಪೂರ್ವಪೂರ್ವಪ್ರಹಾಣತಃ ।।  ೧೩ ।। </div>
				<div class="verse">ಆರಮ್ಭಕಬಹುತ್ವಾಚ್ಚ ಬಹೂಕ್ತಿರಿಹ ಗೃಹ್ಯತೇ ।। <br />ಆತ್ಮನೋಽನ್ಯದ್ಯತಃ ಸರ್ವಂ ಪಞ್ಚಭೂತಾತ್ಮಕಂ ವಿದುಃ ।।  ೧೪ ।।  </div>
				<div class="verse">ದ್ವಾತ್ರಿಂಶದ್ಗುಣಿತೋ ಮಾರ್ಗೋ ರಥಗತ್ಯಾ ವಿವಸ್ವತಃ ।। <br />ಯ ಉಕ್ತಸ್ತಸ್ಯ ಸಂಸ್ಥಿತ್ಯಾ ತಸ್ಥುರಿನ್ದ್ರಾನ್ತದೇವತಾಃ ।।  ೧೫ ।।  </div>
				<div class="verse">ಸ್ಥೂಲಸೂಕ್ಷ್ಮಾತ್ಮನಾ ಸರ್ವಾಸ್ತಾರತಮ್ಯೇನ ಸಂಸ್ಥಿತಾಃ ।। <br />ವ್ಯಾಪ್ಯವ್ಯಾಪಿತಯಾಽನ್ಯೋನ್ಯಂ ಸರ್ವತಃಪರಿಮಣ್ಡಲಾಃ ।।  ೧೬ ।। </div>
				<div class="verse">ಪ್ರಜಾಪತಿರ್ವಿರಾಡತ್ರ ಯೋಽಣ್ಡಸ್ಯಾನ್ತರ್ವ್ಯವಸ್ಥಿತಃ ।। <br />ಓತಪ್ರೋತಾನಿ ತತ್ತ್ವಾನಿ ತೇನ ಪೂರ್ವಾಣಿ ಸರ್ವಶಃ ।।  ೧೭ ।।  </div>
				<div class="verse">ತಸ್ಯೋತಪ್ರೋತಭಾವೋಽಯಂ ಬ್ರಹ್ಮಲೋಕೇಷು ಭಣ್ಯತೇ ।। <br />ಅಣ್ಡಾರಮ್ಭಕಭೂತಾನಾಂ ಬ್ರಹ್ಮಲೋಕಾಭಿಧೇಷ್ಯತೇ ।।  ೧೮ ।। </div>
				<div class="verse">ತದೇತಲ್ಲೋಕನಿರ್ಮಾಣಮೋತಪ್ರೋತಾತ್ಮನೋದಿತಮ್ ।। <br />ಅಣ್ಡಾನ್ತಮೇವ ವ್ಯಾಖ್ಯಾತಂ ಕಿಮನ್ಯದವಶಿಷ್ಯತೇ ।।  ೧೯ ।।  </div>
				<div class="verse">ಸಮಷ್ಟಿವ್ಯಷ್ಟಿಭಾವೇನ ವಾಯುಃ ಸರ್ವಾಶ್ರಯಃ ಪುರಾ ।। <br />ವ್ಯಾಖ್ಯಾತೋ ಯಃ ಸ ವಕ್ತವ್ಯಸ್ತದರ್ಥಃ ಪ್ರಶ್ನ ಉತ್ತರಃ ।।  ೨೦ ।। </div>
				<div class="verse">ಓತೋಃ ಪ್ರೋತಾಶ್ಚ ಕಸ್ಮಿನ್ನು ಬ್ರಹ್ಮಲೋಕಾ ಇತೀರ್ಯತಾಮ್ ।। <br />ಇತಿ ಪೃಷ್ಟೋಽಬ್ರವೀದ್ರಾರ್ಗಿ ಮಾಽತಿಪ್ರಾಕ್ಷೀಃ ಕಥಂಚನ ।।  ೨೧ ।। </div>
				<div class="verse">ಮಾಽತೀತ್ಯ ಪ್ರಶ್ನವಿಷಯಂ ಗಾರ್ಗಿ ಪ್ರಾಕ್ಷೀಃ ಕಥಂಚನ ।। <br />ಮಾ ತೇ ಮೂರ್ಧಾ ವ್ಯಪಪ್ತೇತಿ ತ್ವಾಮಹಂ ವಾರಯಾಮ್ಯತಃ ।।  ೨೨ ।। </div>
				<div class="verse">ಉಚಿತೋಽಸ್ಯಾ ಭವೇತ್ಪ್ರಶ್ನೋ ದೇವತಾ ಯೇನ ಪೃಚ್ಛ್ಯತೇ ।। <br />ವರ್ತತೇ ಯಸ್ತಮುಲ್ಲಙ್ಘ್ಯ ಸೋಽತಿಪ್ರಶ್ನೋಽನುಮೋಚ್ಯತೇ ।।  ೨೩ ।।  </div>
				<div class="verse">ಯಾ ತಮರ್ಹತಿ ಪೂರ್ವೋಕ್ತಾ ಸಾಽತಿಪ್ರಶ್ನ್ಯೇಹ ದೇವತಾ ।। <br />ತದನ್ಯತ್ವಾದಿಮಾಂ ತ್ವಾಹುರನತಿಪ್ರಶ್ನ್ಯನಾಮಿಕಾಮ್ ।।  ೨೪ ।।  </div>
				<div class="verse">ತಾಮೇತಾಮನತಿಪ್ರಾಶನ್ಯಾಮತಿಪ್ರಶ್ನೇನ ಸಾಹಸಾತ್ ।। <br />ಪೃಚ್ಛನ್ತ್ಯಾ ಮೂರ್ಧಪಾತಸ್ತೇ ಸ್ಯಾದೇವ ಸ್ವಾಪರಾಧತಃ ।।  ೨೫ ।।  </div>
				<div class="verse">ಸ್ಥೂಲಾನ್ಯನುಮಯಾ ಯುಕ್ತಂ ಪ್ರಷ್ಟುಂ ತತ್ತ್ವಾನಿ ಕಾಮತಃ ।। <br />ಇಯಂ ತು ನ ತಥಾ ಸ್ಥೂಲಾ ಯಾಂ ತ್ವಂ ಪೃಚ್ಛಸಿ ದೇವತಾಮ್ ।।  ೨೬ ।। </div>
				<div class="verse">ಅಚಿನ್ತ್ಯಾ ಚಾಪ್ರತರ್ಕ್ಯಾ ಚ ಪ್ರಾಣಭಾವೇನ ಚ ಸ್ಥಿತಾ ।। <br />ನಾತೋಽನ್ಯೇನ ಪ್ರಮಾಣೇನ ಪ್ರಷ್ಟವ್ಯಾ ದೇವತಾಽಽಗಮಾತ್ ।।  ೨೭ ।।  </div>
				<div class="verse">ಏತಸ್ಮಾದೇವ ಹೇತೋಸ್ತಾಂ ತರ್ಕಶಾಸ್ತ್ರೇಷು ತಾರ್ಕಿಕಾ ।। <br />ನೈವಾನುಮಿನ್ವತೇ ತ್ರಾಸಾತ್ಪೃಥಿವ್ಯಾದೀನ್ಯಥಾ ತಥಾ ।।  ೨೮ ।।  </div>
				<div class="verse">ಪ್ರಾಣೋಽಯಮನಿರುಕ್ತೋ ಹಿ ಕಸ್ತಂ ನಿರ್ವಕ್ತುಮರ್ಹತಿ ।। <br />ಮಾನಾನ್ತರೇಣಾಽಽಗಮತೋ ಮಾ ಪ್ರಾಕ್ಷೀರಿತ್ಯತೋ ವಚಃ ।।  ೨೯ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕ ತೃತೀಯಾಧ್ಯಾಯಸ್ಯ ಷಷ್ಠಂ ಗಾರ್ಗಿಬ್ರಾಹ್ಮಣಮ್  </div>
		</div>
		<div class="section" type="brahmana" id="BRVK_C03_S07">
			<div class="sname"> ।।  ಸಪ್ತಮಂ ಬ್ರಾಹ್ಮಣಮ್  ।। </div>
				<div class="verse">ಯತ್ಪಿಪೃಚ್ಛಿಷಿತಂ ಗಾರ್ಗ್ಯಾ ಸಮಷ್ಟಿವ್ಯಷ್ಟಿಲಕ್ಷಣಮ್ ।। <br />ಲಿಙ್ಗೇನೋದ್ದಾಲಕಃ ಸೂತ್ರಂ ತದಪೃಚ್ಛದಥಾಽಽಗಮಾತ್ ।।  ೧ ।।  </div>
				<div class="verse">ತಥಾ ಚ ತನ್ನಿಯನ್ತಾರಂ ಜಗಜ್ಜನ್ಮಾದಿಕಾರಣಮ್ ।। <br />ಆಗಮಾದ್ಗೌತಮೋಽಪ್ರಾಕ್ಷೀದ್ಯಾಜ್ಞವಲ್ಕ್ಯಮುದಾರಧೀಃ ।।  ೨ ।। </div>
				<div class="verse">ಸೂತ್ರಾದ್ಯಾಗಮಸಂಪ್ರಾಪ್ತಿಂ ಸೋಽಥಾಽಽಖ್ಯಾನೈಕವರ್ತ್ಮನಾ ।। <br />ವ್ಯಾಚಖ್ಯೌ ಗೌತಮಃ ಸಾಕ್ಷಾದ್ಗನ್ಧರ್ವಾಲ್ಲಬ್ಧವಾನಿತಿ ।।  ೩ ।। </div>
				<div class="verse">ಬ್ರಹ್ಮೇಹ ಪರಮಾತ್ಮೋಕ್ತೋ ಲೋಕಾ ಭೂರಾದಯಸ್ತಥಾ ।। <br />ದೇವಾಸ್ತ್ವಗ್ನ್ಯಾದಯೋ ಜ್ಞೇಯಾ ವೇದಾಶ್ಚೈವ ಪ್ರಸಿದ್ಧಿತಃ ।।  ೪ ।।  </div>
				<div class="verse">ಬ್ರಹ್ಮಾದೀನಿ ಚ ಭೂತಾನಿ ಗ್ರಥಿತಾನ್ಯಕ್ಷಸೂತ್ರವತ್ ।। <br />ಸೂತ್ರೇಣ ಧಿಯಮಾಣಾನಿ ಸದೈವೇಶಯತಾನಿ ಚ ।।  ೫ ।।  </div>
				<div class="verse">ಸೂತ್ರೇಣ ವಿಧೃತಂ ಚಾನ್ತರ್ಯಾಮಿಣಾ ಸಂಯತಂ ತಥಾ ।। <br />ಆತ್ಮಾನಂ ವೇದ ಭೋಕ್ತಾರಂ, ವೇದ ಸರ್ವಂ ಜಗತ್ತಥಾ ।।  ೬ ।।  </div>
				<div class="verse">ಸೂತ್ರಾನ್ತರ್ಯಾಮಿರೂಪೇಣ ಯೋ ವೇದೈತಾನ್ಪುರೋದಿತಾನ್ ।। <br />ಸ ಏವ ಬ್ರಹ್ಮಲೋಕಾನ್ತಾನ್ವೇದೇತ್ಯೇಷೋಽಸ್ಯ ಸಂಗ್ರಹಃ ।।  ೭ ।।  </div>
				<div class="verse">ಅಭ್ಯನ್ತರತಮಂ ಸೂತ್ರಂ ಬ್ರಹ್ಮಲೋಕಾವಧೇರಪಿ ।। <br />ಸೂಕ್ಷ್ಮಂ ಹಿ ತದತೀವೋಕ್ತಂ ಸರ್ವಸತ್ತ್ವಸಮಾಶ್ರಯಮ್ ।।  ೮ ।।  </div>
				<div class="verse">ಸರ್ವಸಾಧಾರಣಂ ಕರ್ಮ ಯದಭಿವ್ಯ಼ಕ್ತಮಿಷ್ಯತೇ ।। <br />ವಾಯ್ವಾತ್ಮನಾ ಪರಿಚ್ಛಿನ್ನಂ ತದಾಸ್ತೇ ಕಾರಣಾತ್ಮನಿ ।।  ೯ ।। </div>
				<div class="verse">ನಾಽಽತ್ಮಾನಂ ಲಭತೇ ಕರ್ಮ ಯತೋಽಸಂಶ್ರಿತ್ಯ ಸಾಧನಮ್ ।। <br />ವಾಯ್ವಾಶ್ರಿತಮತಃ ಕರ್ಮ ಸ್ವರೂಪಂ ಪ್ರತಿಪದ್ಯತೇ ।।  ೧೦ ।।  </div>
				<div class="verse">ಸಾಧಾರಣಸ್ಯ ಯೋ ವಾಯುರ್ವಿಶಿಷ್ಟಸ್ಯ ಚ ಧಾರಕಃ ।। <br />ಸಮಷ್ಟಿವ್ಯಷ್ಟಿಭಾವೇನ ಕರ್ಮಣಃ ಸರ್ವದೇಷ್ಯತೇ ।।  ೧೧ ।। </div>
				<div class="verse">ತಂ ವಾಯುಂ ತಚ್ಚ ಕರ್ಮೇಹ ಯ ಉಪೇತ್ಯ ವ್ಯವಸ್ಥಿತಃ ।। <br />ವಾಯುಕರ್ಮಾಭಿಮಾನೀ ಸನ್ಪುಮಾನ್ವಾಯುಃ ಸ ಉಚ್ಯತೇ ।।  ೧೨ ।।  </div>
				<div class="verse">ಸ ಏಷ ವಾಯುಃ ಸೂತ್ರಾತ್ಮಾ ದೇವಾಃ ಸರ್ವಾಶ್ರಯಃ ಪ್ರಭುಃ ।। <br />ದೇವತಾಲಿಙ್ಗಕರ್ಮಾದಿ ಸರ್ವಮತ್ರೈವ ಸಂಶ್ರಿತಮ್ ।।  ೧೩ ।।  </div>
				<div class="verse">ಅನೇನ ವಿಧೃತಂ ಜನ್ಮ ವಾಯುನೇದಂ ಶರೀರಕಮ್ ।। <br />ಯಚ್ಚೋತ್ಪಿತ್ಸು ಪರಂ ಜನ್ಮ ಧೃತಂ ತದಪಿ ವಾಯುನಾ ।।  ೧೪ ।। </div>
				<div class="verse">ವಿಷ್ಟಮ್ಭಕಂ ಪೃಥಿವ್ಯಾದೇಃ ಸೂಕ್ಷ್ಮಮಾಕಾಶವತ್ಸ್ಥಿತಮ್ ।। <br />ಯದಾತ್ಮಕಮಿದಂ ಲಿಙ್ಗಂ ಯತ್ಸಪ್ತದಶಮುಚ್ಯತೇ ।।  ೧೫ ।।  </div>
				<div class="verse">ಯಸ್ಯಾಽಽವಹಾದಯೋ ಭೇದಾಃ ಸಾಗರಸ್ಯೋರ್ಮಯೋ ಯಥಾ ।। <br />ವಾಸನಾನಾಂ ಚ ಸರ್ವಾಸಾಮಾಶ್ರಯೋ ಯಸ್ತು ಕಥ್ಯತೇ ।।  ೧೬ ।।  </div>
				<div class="verse">ಯತ ಏವಮಯಂ ಲೋಕಃ ಪರಶ್ಚಾಯಂ ಚ ಸರ್ವತಃ ।। <br />ಭೂತಾನಿ ಚೈವ ಸರ್ವಾಣಿ ವಾಯುನಾ ಗ್ರಥಿತಾನ್ಯತಃ ।।  ೧೭ ।।  </div>
				<div class="verse">ತಸ್ಯಾಪಸರ್ಪಣೇಽಙ್ಗಾನಿ ನಾಲಂ ಸ್ಯುಃ ಕರ್ಮಣೇ ಮೃತೌ ।। <br />ಇತ್ಯರ್ಥೇ ಲೋಕಸಂಸಿದ್ಧಾ ಪ್ರಸಿದ್ಧಿಂ ಶ್ರುತಿರಬ್ರವೀತ್ ।।  ೧೮ ।। </div>
				<div class="verse">ವಾಯುನೈವ ಧೃತಾಙ್ಗಾನೀತ್ಯತ್ರ ಲೋಕೇಽಪಿ ವಿದ್ಯತೇ ।। <br />ಪ್ರಸಿದ್ಧಿರಿತಿ ತಾಮಾಹ ತಸ್ಮಾದಿತ್ಯೇವಮಾದಿನಾ ।।  ೧೯ ।।  </div>
				<div class="verse">ವಾಯುನೈವ ಧೃತಂ ಯಸ್ಮಾಲ್ಲಿಙ್ಗದೇಹಾದಿಕಂ ತತಃ ।। <br />ಜ್ಞಾತಯಃ ಪುರುಷಂ ಪ್ರೇತಮಾಹುಃ ಕಾರ್ಯಂ ಮೃತೇರಿದಮ್ ।।  ೨೦ ।।  </div>
				<div class="verse">ಯಥಾಽಸ್ಯಾಙ್ಗಾನಿ ಲಕ್ಷ್ಯನ್ತೇ ವಿಸ್ರಸ್ತಾನಿ ನ ಪೂರ್ವವತ್ ।। <br />ಮೃತಮೇನಂ ತಥಾ ಮನ್ಯೇ ನೇದೃಕ್ಚಿಹ್ನಂ ಮೃತಿಂ ವಿನಾ ।।  ೨೧ ।।  </div>
				<div class="verse">ವಾಯುನೈವ ಯಥಾಽಙ್ಗಾನಿ ಸಂದೃಬ್ಧಾನಿ ಯದಾ ತದಾ ।। <br />ಕರ್ಮಣ್ಯಾನಿ ಭವನ್ತ್ಯಸ್ಯ ನ ತು ತಾನಿ ತಥಾ ಯತಃ ।।  ೨೨ ।। </div>
				<div class="verse">ತಸ್ಮಾತ್ಪ್ರವಸಿತಪ್ರಾಣೋ ಮೃತೋಽಯಂ ನಾತ್ರ ಸಂಶಯಃ ।। <br />ಯಥೋಕ್ತಸೂತ್ರಸದ್ಭಾವೇ ಪ್ರಸಿದ್ಧಿರ್ಗೌತಮೇದೃಶೀ ।।  ೨೩ ।।  </div>
				<div class="verse">ಸಮ್ಯಗುಕ್ತಮಿದಂ ಸೂತ್ರಂ ಯಾಜ್ಞವಲ್ಕ್ಯ ಯಥಾ ತಥಾ ।। <br />ತದನ್ತರ್ಗತಮಾತ್ಮಾನಂ ಬ್ರೂಹ್ಯನ್ತರ್ಯಾಮಿಣಂ ಮಮ ।।  ೨೪ ।।  </div>
				<div class="verse">ಸೂತ್ರಾದಪ್ಯನ್ತರತಮಸ್ತ್ವನ್ತರ್ಯಾಮ್ಯಧುನೋಚ್ಯತೇ ।। <br />ಕಾರ್ಯಕಾರಣಭಾವೋಽಯಂ ಯಸ್ಮಿನ್ನುಕ್ತೇ ಸಮಾಪ್ಯತೇ ।।  ೨೫ ।।  </div>
				<div class="verse">ತಿಷ್ಠನ್ಪೃಥಿವ್ಯಾಂ ಯೋಽತ್ರ ಸ್ಯಾತ್ಸೋಽನ್ತರ್ಯಾಮೀತಿ  ಗೃಹ್ಯತಾಮ್ ।। <br />ಇತ್ಯುಕ್ತಾವತಿಸಂವ್ಯಾಪ್ತಿಪ್ರಸಕ್ತಾವುತ್ತರಂ ವಚಃ ।।  ೨೬ ।।  </div>
				<div class="verse">ಅನ್ತರೋ ಯಃ ಪೃಥಿವ್ಯಾಃ ಸ್ಯಾತ್ಕ್ಷಿತೇರಭ್ಯನ್ತರೋ ಹಿ ಯಃ ।।  ೨೭ ।। <br />ಪೃಥಿವೀ ದೇವತಾ ತರ್ಹಿ ತ್ವದುಕ್ತಾರ್ಥಸಮನ್ವಯಾತ್ ।। <br />ಇತಿದೋಷಾಪನುತ್ತ್ಯರ್ಥಂ ಯಂ ನ ವೇದೇತಿ ಭಣ್ಯತೇ ।।  ೨೮ ।।  </div>
				<div class="verse">ಸೂತ್ರೇಣ ಧ್ರಿಯಮಾಣೇಯಂ ಮಹಾಭೂತಶರೀರಿಣೀ ।। <br />ಅಹಮಸ್ಮಿ ಪೃಥಿವ್ಯೇಕಾ ಬಿಭರ್ಮಿ ಜಗದವ್ಯಯಮ್ ।। <ಬ್ರ್/>ಇತ್ಯೇವಮಭಿಮಾನಾ ಯಾ ನಾನ್ತರ್ಯಾಮೀತಿ ಸೋಚ್ಯತೇ ।।  ೨೯ ।।  </div>
				<div class="verse">ಪೃಥಿವ್ಯಪಿ ಚ ಯಂ ದೇವಂ ನ ವೇದ ಸ್ವಾತ್ಮನಿ ಸ್ತಿತಮ್ ।। <br />ಸೋಽನ್ತರ್ಯಾಮೀತಿ ಮನ್ತವ್ಯೋ ನ ತ್ವಿಯಂ ದೇವತಾ ಕ್ಷಿತಿಃ ।।  ೩೦ ।।  </div>
				<div class="verse">ಕ್ಷಿತೌ ಕರಣವತ್ಯಾಂ ಕಿಮನ್ಯೋಽಪಿ ಕರಣಾದಿಮಾನ್ ।। <br />ನೈವಂ ಯತಃ ಪೃಥಿವ್ಯೇವ ಶರೀರಂ ಯಸ್ಯ ನಾಪರಮ್ ।।  ೩೧ ।।  </div>
				<div class="verse">ಕ್ಷ್ಮಾಕಾರ್ಯಕರಣೇನೈವ ಕಾರ್ಯವಾನ್ಕರಣೀ ಚ ಯಃ ।। <br />ನ ಕಾರ್ಯಂ ಕರಣಂ ಚಾಸ್ಯ ಕಿಂಚಿದಾತ್ಮೀಯಮಿಷ್ಯತೇ ।।  ೩೨ ।।  </div>
				<div class="verse">ಅನ್ತರ್ಯಾಮೀ ಪರಃ ಸಾಕ್ಷಾದಶರೀರೋಽಗುಣೋಽದ್ವಯಃ ।। <br />ವಿಲಕ್ಷಣೋಽತೋ ವಿಜ್ಞೇಯಃ ಪೃಥಿವೀದೇವತಾತ್ಮನಃ ।।  ೩೩ ।।  </div>
				<div class="verse">ಸ್ವಕಾರ್ಯಭೂತಾಂ ತಾಮೇವ ಪೃಥಿವೀಂ ಮೋಹವರ್ತ್ಮನಾ ।। <br />ತತ್ರ ಲಬ್ಧವಿಶೇಷಃ ಸಂಸ್ತಾಮೇವಾಯಂ ನಿಯಚ್ಛತಿ ।।  ೩೪ ।।  </div>
				<div class="verse">ಅದಾಹಕೋಽಪಿ ವಹ್ನಿಃ ಸನ್ದಾಹ್ಯದ್ರವ್ಯಸಮಾಶ್ರಯಾತ್ ।। <br />ತತ್ರ ಲಬ್ಧಾತ್ಮಕಸ್ತಸ್ಯ ದಗ್ಧಾ ದಾಹ್ಯಸ್ಯ ನ ಸ್ವತಃ ।।  ೩೫ ।।  </div>
				<div class="verse">ಯಥಾ ಜ್ಞಾತೈವಮೇವಾಽಽತ್ಮಾ ದೇವತಾದ್ಯಾತ್ಮಕಾರ್ಯಗಃ ।। <br />ದೇವತಾದಿಶರೀರಾದ್ಯೈರ್ದೇವತಾದೀನ್ನಿಯಚ್ಛತಿ ।।  ೩೬ ।।  </div>
				<div class="verse">ಸ್ವತಸ್ತ್ವಕರಣೋಽದೇಹೋ ನಿರ್ಗುಣೋಽಭೇದ ಏವ ಚ ।। <br />ಚಿದಾಭಾಸಸ್ವಮೋಹೋತ್ಥಕಾರ್ಯೈಸ್ತದ್ವಾನಿವೇಕ್ಷ್ಯತೇ ।।  ೩೭ ।।  </div>
				<div class="verse">ಚತುರ್ಧಾ ಪ್ರವಿಭಜ್ಯೈನಂ ಸಾತ್ವತಾಃ ಪರ್ಯುಪಾಸತೇ ।। <br />ತಥಾ ಹೈರಣ್ಯಗರ್ಭೀಯಾಸ್ತಥಾ ಪಾಶುಪತಾದಯಃ ।।  ೩೮ ।।  </div>
				<div class="verse">ಕೃಷ್ಣದ್ವೈಯಪನೋ ವ್ಯಾಸೋ ವೇದಾತ್ಮಾ ಧ್ವಾನ್ತಹಾನಿಕೃತ್ ।। <br />ಪ್ರಾಹೇಮಮೇವ ಬಹುಶಃ ಪ್ರಾಣಿನಾಂ ಹಿತಕಾಮ್ಯಯಾ ।।  ೩೯ ।।  </div>
				<div class="verse">ನಾರೀಯಣಃ ಪರೋಽವ್ಯಕ್ತಾದಣ್ಡಮವ್ಯಕ್ತಸಂಭವಮ್ ।। <br />ಅಣ್ಡಸ್ಯಾನ್ತಸ್ತ್ವಿಮೇ ಲೋಕಾಃ ಸಪ್ತದ್ವೀಪಾ ಚ ಮೇದಿನೀ ।।  ೪೦ ।।  </div>
				<div class="verse">ತಸ್ಮೈ ನಮೋಽಸ್ತು ದೇವಾಯ ನಿರ್ಗುಣಾಯ ಗುಣಾತ್ಮನೇ ।। <br />ನಾರಾಯಣಾಯ ವಿಶ್ವಾಯ ದೇವಾನಾಂ ಪರಮಾತ್ಮನೇ ।।  ೪೧ ।।  </div>
				<div class="verse">ಏತಮೇವ ಸಮುದ್ದಿಶ್ಯ ಮನ್ತ್ರೋ ನಾರಾಯಣಸ್ತಥಾ ।। <br />ವೇದವಿದ್ಭಿರ್ಮಹಾಪ್ರಾಜ್ಞೈಃ ಪುರುಷೈರ್ವಿನಿಯುಜ್ಯತೇ ।।  ೪೨ ।। </div>
				<div class="verse">ಪ್ರತ್ಯಗ್ಧ್ವಾನ್ತಂ ಚಿದಾಭಾಸಂ ಸ್ವಕಾರ್ಯನಿಯಮಾತ್ಮಕಮ್ ।। <br />ತದುಪಾಧಿರ್ನಿಯನ್ತೈಷ ಪರಃ ಪ್ರೋಕ್ತೋ ನ ತು ಸ್ವತಃ ।।  ೪೩ ।।  </div>
				<div class="verse">ಸರ್ವಜ್ಞಃ ಸರ್ವಶಕ್ತಿಶ್ಚ ಸರ್ವಾತ್ಮಾ ಸರ್ವಗೋ ಧ್ರುವಃ ।। <br />ಜಗಜ್ಜನಿಸ್ಥಿತಿಧ್ವಂಸಹೇತುರೇಷ ಸದೇಶ್ವರಃ ।।  ೪೪ ।।  </div>
				<div class="verse">ಸ ಏಷೋಽಭ್ಯನ್ತರೋ ದೇವಃ ಸರ್ವಕಾರಣಕಾರಣಃ ।। <br />ನಿಯಚ್ಛತಿ ಕ್ಷಿತಿಂ ದೇವೀಂ ಸರ್ವಾವಸ್ಥಾಸು ಸರ್ವದಾ ।।  ೪೫ ।।  </div>
				<div class="verse">ತೇಜಃ ಸಾಮಾನ್ಯಮಾತ್ರಂ ಸ್ಯಾತ್ತದಾಧಿಷ್ಠಾತೃದೇವತಾ ।। <br />ಏವಂ ತಮಸ್ಯಪಿ ಜ್ಞೇಯಂ ಕ್ಷೇತ್ರಜ್ಞಶ್ಚಾಽಽತ್ಮಸಂಜ್ಞಿತಃ ।।  ೪೬ ।।  </div>
				<div class="verse">ದೇವತಾಸ್ಥಾನಕರಣತ್ರಯಂ ಪ್ರಾಣಗಿರೋಚ್ಯತೇ ।। <br />ನಿಯಚ್ಛತಿ ಯತೋ ಗನ್ಧೇ ತ್ರಯಮಪ್ಯೇತದೀಶ್ವರಃ ।।  ೪೭ ।।  </div>
				<div class="verse">ಪೃಥಿವೀ ಯಂ ನ ವೇದೇತಿ ಯದುಕ್ತಂ ತಸ್ಯ ನಿರ್ಣಯಃ ।। <br />ಅದೃಷ್ಟೋಽಶ್ರುತ ಇತ್ಯುಕ್ತ್ಯಾ ಕ್ರಿಯತೇ ಜ್ಞಾನಶುದ್ಧಯೇ ।।  ೪೮ ।।  </div>
				<div class="verse">ದ್ರಷ್ಟೃದರ್ಶನದೃಶ್ಯಾನಾಂ ಪ್ರತ್ಯಗ್ದೃಷ್ಟಿಸಮೀಕ್ಷಣೇ ।। <br />ಜಾಡ್ಯಪಾರಾರ್ಥ್ಯಹೇತುಭ್ಯಾಂ ಶಕ್ತಿರ್ನಾಸ್ತಿ ಮನಾಗಪಿ ।।  ೪೯ ।।  </div>
				<div class="verse">ನ ದ್ರ್ಷ್ಟ್ರೋರ್ದೃಶ್ಯಯೋರ್ನಾಪಿ ತಥಾ ದರ್ಶನಯೋರ್ಮಿಥಃ ।। <br />ಗ್ರಾಹ್ಯಗ್ರಾಹಕಸಂಬನ್ಧಸ್ತತ್ಸಾಕ್ಷೀ ನ ಚ ವೀಕ್ಷ್ಯತೇ ।।  ೫೦ ।।  </div>
				<div class="verse">ರೂಪಾದಿದರ್ಶನಾನ್ತಸ್ಥ ಆಗಮಾಪಾಯಸಾಕ್ಷ್ಯಸೌ ।। <br />ನಿತ್ಯಾತ್ಮದೃಷ್ಟಿಶ್ಚಿನ್ಮಾತ್ರಃ ಪಶ್ಯೇತ್ತಂ ಪೃಥಿವೀ ಕಥಮ್ ।।  ೫೧ ।।  </div>
				<div class="verse">ಮಾಗೋಚರಾತಿವರ್ತಿತ್ವಾದಸಾಧಾರಣದೃಷ್ಟಿತಃ ।। <br />ದ್ರಷ್ಟುರನ್ಯಸ್ಯ ಚಾಭಾವಾನ್ನ ತಂ ಪಶ್ಯನ್ತಿ ದೇವತಾಃ ।।  ೫೨ ।। </div>
				<div class="verse">ದೃಷ್ಟೇರ್ದ್ರಷ್ಟಾರಮಿತ್ಯತ್ರ ಯಃ ಸಾಕ್ಷೀ ಪ್ರಾಗುದಾಹೃತಃ ।। <br />ಅನ್ತರ್ಯಾಮೀತಿ ಸೋಽತ್ರಾಪಿ ನಾತೋಽನ್ಯೋಽಸ್ತೀತಿ ಭಣ್ಯತೇ ।।  ೫೩ ।।  </div>
				<div class="verse">ಬುದ್ಧ್ಯನ್ತಃ ಪರ ಏವಾಽಽತ್ಮಾ ವಿಜ್ಞಾನಾತ್ಮೇತಿ ಭಣ್ಯತೇ ।। <br />ಬುದ್ಧ್ಯಾಗಮಾಪಾಯಸಾಕ್ಷೀ ನಿಯನ್ತೈವೋಚ್ಯತೇ ಪರಃ ।।  ೫೪ ।।  </div>
				<div class="verse">ಅವ್ಯಾವೃತ್ತಾನನುಗತಃ ಪೂರ್ಣಃ ಸ್ವಾತ್ಮನ್ಯವಸ್ಥಿತಃ ।। <br />ಸಂಸಾರಹೇತ್ವಸಂಬನ್ಧಃ ಸರ್ವೋ ಬ್ರಹ್ಮೇತಿ ಭಣ್ಯತೇ ।।  ೫೫ ।।  </div>
				<div class="verse">ಕಾರ್ಯಕಾರಣರೂಪಸ್ಯ ಸಂಸಾರಸ್ಯ ಮೃಷಾತ್ಮನಃ ।। <br />ಅಪೂರ್ವಾನಪರಾನನ್ತತತ್ತ್ವಂ ಬ್ರಹ್ಮೈವ ವಾಕ್ಯತಃ ।।  ೫೬ ।। </div>
				<div class="verse">ಪೃಥಿವ್ಯಾದೇಶ್ಚ ದ್ರಷ್ಟೃತ್ವಂ ತಥಾಽನ್ತರ್ಯಾಮಿಣಃ ಶ್ರುತಮ್ ।। <br />ದೃಷ್ಟ್ವಭೇದಃ ಪ್ರಸಕ್ತೋಽತೋ ನಾನ್ಯೋಽತೋಽಸ್ತೀತಿ ಭಣ್ಯತೇ ।।  ೫೭ ।।  </div>
				<div class="verse">ಏಷ ಏವೈಕಲೋ ದ್ರಷ್ಟಾ ಕಾರಕಾದಿವಿವರ್ಜಿತಃ ।। <br />ಸಂಭಾವ್ಯತೇ ತದಜ್ಞಾನಕಾರ್ಯಮಾತ್ರಸ್ತಮಸ್ವಿಭಿಃ ।।  ೫೮ ।।  </div>
				<div class="verse">ಮಾಂ ಪ್ರತ್ಯೇವೈತೀಹ ಯಥಾಽಸಾಧಾರಣ್ಯೇನ ಭಾಸ್ಕರಮ್ ।। <br />ಸಂಭಾವಯನ್ತಿ ದ್ರಷ್ಟಾರಸ್ತಥಾಽಜ್ಞಾಸ್ತದಬೋಧಜೈಃ ।।  ೫೯ ।।  </div>
				<div class="verse">ದೃಷ್ಟಿರೇಕೈವ ಸರ್ವತ್ರ ಸರ್ವಾನಾತ್ಮವಿಲಕ್ಷಣಾ ।। <br />ಆಭಾತಿ ಬಹುಧೈವೇಯಂ ತದವಿದ್ಯೋತ್ಥಹೇತುಭಿಃ ।।  ೬೦ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯ ಸಪ್ತಮಮನ್ತರ್ಯಾಮಿಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C03_S08">
			<div class="sname"> ।।  ಅಷ್ಟಮಂ ಬ್ರಾಹ್ಮಣಮ್  ।। </div>
				<div class="verse">ಅಶನಾಯಾದಿನಿರ್ಮುಕ್ತಂ ಸಾಕ್ಷಾದಿತ್ಯಾದಿಲಕ್ಷಣಮ್ ।। <br />ಅತೋಽಕ್ಷರಂ ಪ್ರವಕ್ತವ್ಯಂ ನಿರುಷಾಧ್ಯಾತ್ಮನಿ ಸ್ಥಿತಮ್ ।।  ೧ ।।  </div>
				<div class="verse">ಯದುದ್ದಿಶ್ಯ ಪ್ರವೃತ್ತೈಪಾ ವ್ಯಾಖ್ಯ ಸರ್ವಾನ್ತರಂ ಪ್ರತಿ ।। <br />ತದಕ್ಷರಂ ಪ್ರವಕ್ತವ್ಯಮಿತ್ಯರ್ಥೈಷೋತ್ತರಾ ಶ್ರುತಿಃ ।।  ೨ ।।  </div>
				<div class="verse">ಗೌತಮೇನ ಪುರಾ ಪೃಷ್ಟೇ ಸೂತ್ರಾನ್ತರ್ಯಾಮಿವಸ್ತುನೀ ।। <br />ಓತಪ್ರೋತಾತ್ಮತಾಂ ಗಾರ್ಗೀ ತಯೋರೇವಾನ್ವಪೃಚ್ಛತ ।।  ೩ ।।  </div>
				<div class="verse">ದಿವೋ ಯದೂರ್ಧ್ವಂ ವಸ್ತು ಸ್ಯಾತ್ಸದ್ವಾಽಸದ್ವಾ ವಿಶೇಷಿತಮ್ ।। <br />ಅರ್ವಾಗ್ಯಚ್ಚ ಕಪಾಲಾತ್ಸ್ಯಾನ್ಮಧ್ಯೇ ಯಚ್ಚ ಕಪಾಲಯೋಃ ।।  ೪ ।।  </div>
				<div class="verse">ಊರ್ಧ್ವಂ ದಿವಃ ಕಪಾಲಾದ್ಯದಧೋ ಯಚ್ಚಾಧರಾತ್ಪುಟಾತ್ ।। <br />ಯಸ್ಯ ಮಧ್ಯೇ ಕಪಾಲೇ ತೇ ಯಚ್ಚ ಭೂತಾದಿಲಕ್ಷಣಮ್ ।।  ೫ ।।  </div>
				<div class="verse">ಪದಾರ್ಥಗತಿಮೇವಂ ವಾ ವ್ಯಾಚಕ್ಷೀತಾವಿರೋಧತಃ ।। <br />ಭೂತಂ ಯತ್ಸಮತಿಕ್ರಾನ್ತಂ ಭವದ್ಯದಧುನಾತನಮ್ ।।  ೬ ।। </div>
				<div class="verse">ಭವಿಷ್ಯಚ್ಚ ಯದಾಗಾಮಿ ನಾತೀತಂ ನಾಪಿ ವರ್ತತೇ ।। <br />ಇತ್ಯಾಚಕ್ಷತ ಇತ್ಯುಕ್ತ್ಯಾಽನುಮಾದೋಷೋಽಪನುದ್ಯತೇ ।।  ೭ ।।  </div>
				<div class="verse">ಏತದೇವಂವಿಧಂ ಸೂತ್ರಮಾಗಮಜ್ಞಾಃ ಪ್ರಚಕ್ಷತೇ ।। <br />ಓತಂ ಪ್ರೋತಂ ಚ ತತ್ಕಸ್ಮಿನ್ನಿತಿ ಪೃಷ್ಟೋ ಬ್ರವೀಹಿ ಮೇ ।।  ೮ ।।  </div>
				<div class="verse">ಸೂತ್ರೇ ತಾವದಿದಂ ಸರ್ವಮೋತಂ ಚ ಪ್ರೋತಮೇವ ಚ ।। <br />ವರ್ತಮಾನೇ ಜಗತ್ಕಾಲ ಇತಿ ತಾವತ್ಸುನಿಶ್ಚಿತಮ್ ।।  ೯ ।।  </div>
				<div class="verse">ಜಗಚ್ಚಾಪ್ಯನಭಿವ್ಯಕ್ತಮಾವಿರ್ಭವತಿ ಸಾಂಪ್ರತಮ್ ।। <br />ವ್ಯಕ್ತಿಶ್ಚೇಯಂ ಸತೋ ಯುಕ್ತಾ ನಾಸತೋ ಘಟತೇ ಯತಃ ।।  ೧೦ ।।  </div>
				<div class="verse">ಅಭಿವ್ಯಕ್ತಂ ಚ ಸದಿದಂ ಪುನರವ್ಯಕ್ತತಾಮಿತಮ್ ।। <br />ವಾಯುನಾ ವಿಧೃತಂ ತಸ್ಯ ರೂಪಂ ಯದ್ವಾರ್ತಮಾನಿಕಮ್ ।।  ೧೧ ।।  </div>
				<div class="verse">ಅತೀತಾನಾಗತಯೋಸ್ತು ಕಾಲಯೋರ್ಜಗದಾತ್ಮನಃ ।। <br />ಸತ್ತಾ ಯೇನಾಽಽತ್ಮನಾ ಕಸ್ಮಿನ್ನೋತಾ ಪ್ರೋತೇತಿ ಭಣ್ಯತಾಮ್ ।।  ೧೨ ।।  </div>
				<div class="verse">ಪ್ರಾತ್ಯುಚ್ಚಾರ್ಯಾಥ ಗಾರ್ಗ್ಯೋಕ್ತಮಾಕಾಶೇ ಪ್ರಾಬ್ರವೀದೃಷಿಃ ।। <br />ಓತಪ್ರೋತಕತಾಂ ವಾಯೋರ್ಜಗತೋಽಸೌ ಪ್ರಯತ್ನತಃ ।।  ೧೩ ।।  </div>
				<div class="verse">ಕ್ಷ್ಮಾದ್ಯೇತತ್ಸೂತ್ರಪರ್ಯನ್ತಂ ನಾಶಾದೂರ್ಧ್ವಂ ಜನೇಃ ಪುರಾ ।। <br />ಆಕಾಶೇ ತದವಿಜ್ಞಾತಂ ಸತ್ತಾಮಾತ್ರೇಣ ವಿದ್ಯತೇ ।।  ೧೪ ।।  </div>
				<div class="verse">ಯಾವದ್ಧಿ ಜನಿಮತ್ಕಿಂಚಿನ್ನಾಮಾದಿಪ್ರವಿಭಾಗವತ್ ।। <br />ಆಕಶಸ್ತಸ್ಯ ಸರ್ವಸ್ಯ ತತ್ತ್ವಮತ್ರ ವಿವಕ್ಷಿತಮ್ ।।  ೧೫ ।।  </div>
				<div class="verse">ತ್ರ್ಯತಿರೇಕಂ ಸತೋ ನೇದಂ ಲಭತೇಽನಾತ್ಮಕತ್ವತಃ ।। <br />ನಾಪ್ಯನ್ವಯಂ ತದವ್ಯಾಪ್ತೇರ್ನಾಪ್ಯಭಾವಃ ಸತೀಷ್ಯತೇ ।।  ೧೬ ।।  </div>
				<div class="verse">ಸದತೋ ಜನಿಮತ್ತತ್ತ್ವಂ ಸರ್ಪಾದೇ ರಶನಾ ಯಥಾ ।। <br />ಸತ್ತತ್ತ್ವವ್ಯತಿರೇಕೇಣ ನಾನ್ಯಾ ಜನಿಮತೋ ಗತಿಃ ।।  ೧೭ ।।  </div>
				<div class="verse">ಸದೇವೇದಮತಃ ಸರ್ವಮುದ್ಭೂತಿಸ್ಥಿತಿಹಾನಿಷು ।। <br />ಸದೇವೇತಿ ತಥಾ ಸ್ಪಷ್ಟಂ ಛಾನ್ದೋಗ್ಯೋಪನಿಷದ್ವಚಃ ।।  ೧೮ ।।  </div>
				<div class="verse">ಅರ್ವಾಗೇವಾಕ್ಷರಾಜ್ಜ್ಞೇಯಾ ಸತ್ತೇಯಂ ಜಗತೋ ನಿಧಿಃ ।। <br />ಕಾರ್ಯಕಾರಣನಿರ್ಮುಕ್ತಮಕ್ಷರಂ ವಕ್ಷ್ಯತೇ ಯತಃ ।।  ೧೯ ।।  </div>
				<div class="verse">ಸರ್ವಶಕ್ತಿರಿಯಂ ಶಕ್ತಿರ್ಯಾ ಸದಿತ್ಯಭಿಧೀಯತೇ ।। <br />ನ ಚ ಸತ್ತೇತಿ ಸಾಮಾನ್ಯಂ ಪ್ರತ್ಯಯಾರ್ಥಾಸಮೀಕ್ಷಣಾತ್ ।।  ೨೦ ।।  </div>
				<div class="verse">ನ ಸತೋ ವ್ಯತಿರೇಕೇಣ ಸತೋಽನ್ಯೋ ಭಾವ ಈಕ್ಷ್ಯತೇ ।। <br />ಅಪ್ಯಭಾವೋ ನ ಲಭತೇ ಕಿಮು ಭಾವೋಽತಿರೇಕತಾಮ್ ।।  ೨೧ ।।  </div>
				<div class="verse">ಸದನ್ಯಬುದ್ಧಿಗಮ್ಯಸ್ಯ ಶ್ರುತಿಸ್ತಸ್ಮಾದನೇಕಶಃ ।। <br />ಅಬ್ರವೀದ್ವಾನ್ತಿಮಾತ್ರತ್ವಂ ಮೃತ್ತಿಕಾದಿನಿದರ್ಶನೈಃ ।।  ೨೨ ।।  </div>
				<div class="verse">ಆಕಾಶವಚಸಾಽಽತ್ಮೈವ ಜ್ಞೇಯೋ ನಾನ್ಯೋಽತ್ರ ಕಶ್ಚನ ।। <br />ಸರ್ವಾನ್ತರತ್ವಂ ನಾನ್ಯಸ್ಯ ಯುಜ್ಯತೇಽನಾತ್ಮನೋ ಯತಃ ।।  ೨೩ ।।  </div>
				<div class="verse">ಆಕಾಶೋ ವಾ ಇತಿ ತಥಾ ಬ್ರಹ್ಮೈವ ಶ್ರುತಿರಬ್ರವೀತ್ ।। <br />ಕಾರಣಂ ಚಾಽಽತ್ಮನೋ ನಾನ್ಯತ್ರ್ರಯ್ಯನ್ತೇಷೂಪಲಭ್ಯತೇ ।।  ೨೪ ।।  </div>
				<div class="verse">ಜಗಜ್ಜನಿಸ್ಥಿತಿಧ್ವಸ್ತಿನಿಯಮಾದ್ಯರ್ಥಕಾರ್ಯಪಿ ।। <br />ನಾಽಽತ್ಮನಃ ಕಾರಣಾದನ್ಯಃ ಕಶ್ಚಿತ್ಸಂಭಾವ್ಯತೇ ಶ್ರುತೇಃ ।।  ೨೫ ।।  </div>
				<div class="verse">ಏಷೋಽನ್ತರ್ಯಾಮ್ಯೇಷ ಯೋನಿಃ ಸರ್ವಸ್ಯ ಪ್ರಭವಾಪ್ಯಯೌ ।। <br />ಮಾಣ್ಡೂಕೇಯಶ್ರುತಿವಚ ಇತಿ ಸ್ಪಷ್ಟಮಧೀಯತೇ ।।  ೨೬ ।।  </div>
				<div class="verse">ನಾತೋಽನ್ತರ್ಯಾಮಿಣಃ ಕಲ್ಪ್ಯಮನ್ಯದವ್ಯಾಕೃತಂ ಬುಧೈಃ ।। <br />ಅಕ್ಷರಾನ್ತೇಷು ತತ್ತ್ವೇಷು ನಾವ್ಯಾಕೃತವಚೋ ಯತಃ ।।  ೨೭ ।।  </div>
				<div class="verse">ತದ್ಧೇದಮಿತಿ ಚಾತ್ರಾಪಿ ಜಗದೇವಾಭಿಧೀಯತೇ ।। <br />ಅನ್ಯಾಕೃತಗಿರಾ ತಸ್ಯ ವ್ಯಾಕೃತಾವ್ಯಾಕೃತತ್ವತಃ ।।  ೨೮ ।।  </div>
				<div class="verse">ಸರ್ವಸ್ಯೈಷ ವಶೀತ್ಯುಕ್ತ್ವಾ ಯತಸ್ತಸ್ಯೈವ ವೇದ್ಯತಾಮ್ ।। <br />ಯತ್ನಾತ್ಪ್ರಾಹ ಶ್ರುತಿಸ್ತಸ್ಮಾದ್ಯನ್ತಾಽವ್ಯಾಕೃತಮುಚ್ಯತೇ ।।  ೨೯ ।।  </div>
				<div class="verse">ವಿದ್ಯಾ ಕರ್ಮ ಚ ಸಂಸ್ಕಾರಾಃ ಪ್ರತ್ಯಗಜ್ಞಾನತತ್ತ್ವಕಾಃ ।। <br />ದೇಹಗ್ರಹಣಹೇತುತ್ವಂ ಯೇಷಾಂ ನಃ ಶ್ರುತಿರಬ್ರವೀತ್ ।।  ೩೦ ।।  </div>
				<div class="verse">ಅವಿಚಾರಿತಸಂಸಿದ್ಧಿಪ್ರತ್ಯಗಜ್ಞಾನಸಂಸ್ಥಿತಿಃ ।। <br />ತ್ರಯಮೇತತ್ಸದಾ ಗ್ರಾಹ್ಯಂ ನ ಕಾರ್ಯಂ ಕಾರಣಂ ವಿನಾ ।।  ೩೧ ।।  </div>
				<div class="verse">ಕರ್ಮೈವೈತತ್ರ್ರಯಂ ತಚ್ಚ ನಾಽಽತ್ಮಾನಂ ಲಭತೇ ಯತಃ ।। <br />ಕಾರಕಾಣಿ ವಿನೋತ್ಪತ್ತೌ ಪ್ರಯೋಗಮನುರುಧ್ಯತೇ ।।  ೩೨ ।।  </div>
				<div class="verse">ಪ್ರಯೋಗರೂಪೇಣೈವಾತೋ ವೇಷ್ಟಿತಂ ಕರ್ಮ ತಿಷ್ಠತಿ ।। <br />ಕಾರಣಾತ್ಮನಿ ಸಂಸೃಷ್ಟಂ ನಾನ್ಯಥಾಽತೋಽಸ್ಯ ಸಂಸ್ಥಿತಿಃ ।।  ೩೩ ।।  </div>
				<div class="verse">ಸಪ್ರಯೋಗಗಣಃ ಸರ್ವಃ ಸೌಕ್ಷ್ಮ್ಯೇಣ ಪರಮೇಣ ತು ।। <br />ಪ್ರಾಕ್ಫಲೋದ್ಭವತೋ ನಷ್ಟ್ವಾ ಪ್ರತೀಚಿ ವ್ಯವತಿಷ್ಠತೇ ।।  ೩೪ ।।  </div>
				<div class="verse">ಪ್ರತ್ಯಕ್ಸಂವಿತ್ತಿವಸ್ತುಸ್ಥಃ ಪ್ರಮಾಣವಿರಹಾದಯಮ್ ।। <br />ನ ಜ್ಞಾತಃ ಕುಮ್ಭವನ್ನಾಪಿ ಚಿತ್ಸ್ಥತ್ವಾತ್ಖರಶೃಙ್ಗವತ್ ।।  ೩೫ ।।  </div>
				<div class="verse">ನ ಚಾಯಂ ನೇತಿ ನೇತೀತಿ ಕಾರಣತ್ವಾದಿಹೋಚ್ಯತೇ ।। <br />ವಿಶೇಷಸ್ಯಾಗ್ರಹಾತ್ತದ್ವದ್ಗೃಹ್ಯತೇ ನೇದಮಿತ್ಯಪಿ ।।  ೩೬ ।।  </div>
				<div class="verse">ಕ್ಷಿತ್ಯಾದಿಸೂತ್ರಪರ್ಯನ್ತಂ ನಿಯಮ್ಯಾಪೇಕ್ಷಯೋಚ್ಯತೇ ।। <br />ನಿಯನ್ತಾ ಕಾರಣಂ ಚೇತಿ ನ ತು ಸೂತ್ರಾನ್ತಿಕೇಽಸತಿ ।।  ೩೭ ।।  </div>
				<div class="verse">ಸ್ವಾತ್ಮಾನುಭವತನ್ತ್ರತ್ವತ್ಪ್ರತ್ಯಾಖ್ಯಾತುಂ ನ ಶಕ್ಯತೇ ।। <br />ವ್ಯಾವೃತ್ತಿವಿಧಿರೂಪಾಭ್ಯಾಂ ಸುಷುಪ್ತಿರನುಭೂಯತೇ ।।  ೩೮ ।। </div>
				<div class="verse">ವ್ಯಾವೃತ್ತಃ ಶುಕ್ಲಪೀತಾದೇರನ್ಧಕಾರೋಽನುಭೂಯತೇ ।। <br />ತಥಾ ವಿಧಿಮುಖೇನಾಪಿ ದ್ವಿರೇಫೋದರವತ್ತಮಃ ।।  ೩೯ ।।  </div>
				<div class="verse">ಸ್ವಪ್ನಬೋಧಾತ್ತದಾ ತದ್ವದಿವಿಕ್ತೋಽರ್ಥೋಽನುಭೂಯತೇ ।। <br />ಮೂಢೋಽಸ್ಮೀತ್ಯಪಿ ಸಾಕ್ಷಾಚ್ಚ ಮೋಹೋಽಯಮನುಭೂಯತೇ ।।  ೪೦ ।।  </div>
				<div class="verse">ಮೂಢೋತ್ಪತ್ತೇಃ ಪುರಾ ಮೋಹಃ ಪ್ರತ್ಯಗ್ವಸ್ತ್ವನುರೋಧ್ಯಭೂತ್ ।। <br />ತದುತ್ಪತ್ತೌ ಸಸಂವಿತ್ಕೋ ಮೋಹೋ ಮೂಢಪ್ರಧಾನಕಃ ।।  ೪೧ ।।  </div>
				<div class="verse">ಸೋಽಯಮೈಕಾತ್ಮ್ಯಗರ್ಭಃ ಸನ್ಮೋಹಃ ಸರ್ವಸ್ಯ ಕಾರಕಃ ।। <br />ಧರ್ಮೀ ಚ ಸರ್ವಧರ್ಮಾಣಾಂ ನ ಪರೋಕ್ಷಸ್ತತೋಽಶ್ವವತ್ ।।  ೪೨ ।।  </div>
				<div class="verse">ಯನ್ತೃತ್ವಹೇತುವಿಧ್ವಸ್ತಾವೇಷ ಸಂಪದ್ಯತೇಽಕ್ಷರಮ್ ।। <br />ಕೂಟಸ್ಥಸ್ಯ ದ್ವಿತೀಯೇನ ಸಂಬನ್ಧೋಽಬೋಧಕಾರಿತಃ ।।  ೪೩ ।।  </div>
				<div class="verse">ಪ್ರಶ್ನೋಽಯಂ ನ ತೃತೀಯಃ ಸ್ಯಾತ್ಪ್ರತಿಜ್ಞಾತತ್ವತೋ ದ್ವಯೋಃ ।। <br />ಪೂರ್ವೋಕ್ತಸ್ಯೈವ ದಾರ್ಢ್ಯಾರ್ಥಂ ಪ್ರಶ್ನೋಽಯಂ ಪೃಚ್ಛಯತೇ ಪುನಃ ।।  ೪೪ ।।  </div>
				<div class="verse">ಪೃಷ್ಟಂ ಭೂಯೋಽಪಿ ಚಾಪೃಚ್ಛದುಕ್ತಧೀದೃಢನಿಶ್ಚಿತೌ ।। <br />ಪರಾಯತ್ತಪ್ರಬೋಧೋಽಪಿ ಶಕ್ತೋ ವಕ್ತುಂ ಯತಸ್ತತಃ ।।  ೪೫ ।। </div>
				<div class="verse">ಏವೇತ್ಯವಧೃತೇರ್ಯದ್ವಾ ಪೂರ್ವಪ್ರಶ್ನಾರ್ಥಶೇಷತಾ ।।  ೪೬ ।। <br />ಕಿಮನೇಕತ್ರ ಲೀನಿಃ ಸ್ಯಾತ್ಸೂತ್ರಸ್ಯಾಪಿ ಕ್ಷಿತೇರಿವ ।। <ಬ್ರ್/>ಆಕಾಶ ಏವ ಕಿಂವಾ ಸ್ಯಾದಿತ್ಯೇವಂ ಪೂರ್ವಶೇಷತಾ ।।  ೪೭ ।।  </div>
				<div class="verse">ಮೋಹೋಚ್ಛಿತ್ತಿರ್ಯಥಾವಸ್ತುಸಮ್ಯಗ್ಜ್ಞಾನಪ್ರಸೂತಿತಃ ।। <br />ಸಮ್ಯಗ್ಜ್ಞಾನಪ್ರಸಿದ್ಧ್ಯರ್ಥಮತಃ ಪ್ರಶ್ನೋಽಯಮುತ್ತರಃ ।।  ೪೮ ।।  </div>
				<div class="verse">ಸೂತ್ರಾದಿಕ್ಷಿತಿಪರ್ಯನ್ತಮರ್ವಾಗ್ಯನ್ತುರಚೇತನಮ್ ।। <br />ನಿಷ್ಣಮಾಣಂ ಯತಸ್ತಸ್ಮಾತ್ಪೃಚ್ಛ್ಯತೇ ಸಪ್ರಮಾಣಕಮ್ ।।  ೪೯ ।।  </div>
				<div class="verse">ಸೂತ್ರಂ ತಾವತ್ಸುದುರ್ಜ್ಞಾನಮಾಕಾಶಸ್ತು ತತೋಽಪ್ಯತಿ ।। <br />ತಸ್ಮಾತ್ಪರತರಂ ತತ್ತ್ವಂ ದುರ್ವಚೋಽಪಿ ಬೃಹಸ್ಪತೇಃ ।।  ೫೦ ।।  </div>
				<div class="verse">ಸೂತ್ರಾನ್ತಂ ವಸ್ತು ನಿರ್ದೇಶ್ಯಮನಿರ್ದೇಶ್ಯೇ ಪ್ರವೇಶಿತಮ್ ।। <br />ಯನ್ತರಿ ವ್ಯೋಮ್ನಿ ತದಪಿ ದುರ್ವಾಚ್ಯಮತಿಸೂಕ್ಷ್ಮತಃ ।।  ೫೧ ।।  </div>
				<div class="verse">ಸರ್ವಮಾನಾತಿವರ್ತ್ಯೇಕಮುಕ್ತಂ ಪ್ರತ್ಯಕ್ಚಿದಾತ್ಮಕಮ್ ।। <br />ಅವ್ಯಾವೃ್ತ್ತಾನನುಗತಂ ತತೋಽಪ್ಯಕ್ಷರಸಂಜ್ಞಿತಮ್ ।।  ೫೨ ।।  </div>
				<div class="verse">ಅಜ್ಞಾತಜ್ಞಾತತೋಽನ್ಯತ್ವಾನ್ನಿರ್ದೇಶ್ಯಂ ನ ತದಕ್ಷರಮ್ ।। <br />ಸಾಕ್ಷಾದಿತ್ಯಾದಿರೂಪತ್ವಾನ್ನಾಪಿ ಸ್ಯಾತ್ತದಪಹನುತಿಃ ।।  ೫೩ ।।  </div>
				<div class="verse">ಅಪಿ ಚೇದ್ವಕ್ತ್ಯನಿರ್ದೇಶ್ಯಂ ಕಥಂಚಿನ್ಮೋಹವಿಭ್ರಮಾತ್ ।। <br />ತಥಾ ವಿಪ್ರತಿಪತ್ತಿಃ ಸ್ಯಾದನುಕ್ತೌ ಚ ಪರಾಜಿತಃ ।।  ೫೪ ।।  </div>
				<div class="verse">ಇತಿ ಚೇತಸಿ ಸಂಧಾಯ ಯಾಜ್ಞವಲ್ಕ್ಯಮಪೃಚ್ಛತ ।। <br />ಗಾರ್ಗ್ಯಕ್ಷರಮನಿರ್ದೇಶ್ಯಂ ತಾಂ ಚಾಸಾವಬ್ರವೀದಿದಮ್ ।।  ೫೫ ।।  </div>
				<div class="verse">ಏತದ್ವೈ ತದಿತಿ ಪ್ರಾಹ ಪ್ರತ್ಯಕ್ಸಾಕ್ಷಿಕಮಕ್ಷರಮ್ ।। <br />ಅಪಾಸ್ತಾಶೇಷನಿರ್ದೇಶಂ ಯದನನ್ಯಪ್ರಮಾಣಕಮ್ ।।  ೫೬ ।।  </div>
				<div class="verse">ಯತ್ಸಾಕ್ಷಾಚ್ಚಾಪರೋಕ್ಷಾಚ್ಚ ಬ್ರಹ್ಮಾತ್ಮೇತಿ ವಿಶೇಷಿತಮ್ ।। <br />ಪ್ರತ್ಯಕ್ತಯಾ ತದೈಕಾತ್ಮ್ಯಂ ಸ್ವಯಮೇವ ಪ್ರತೀಯತಾಮ್ ।।  ೫೭ ।।  </div>
				<div class="verse">ನ ವ್ಯಾವೃತ್ತಂ ವಿಶೇಷೇಭ್ಯೋ ನಾನುವೃತ್ತಂ ಚ ಗೋತ್ವವತ್ ।। <br />ಅವ್ಯಾವೃತ್ತಾನನುಗತಂ ಚೈತನ್ಯಂ ಸಂವಿದೀಕ್ಷ್ಯತಾಮ್ ।।  ೫೮ ।।  </div>
				<div class="verse">ಯಸ್ಮಾತ್ಪ್ರಸಿದ್ಧಂ ನಾಸ್ತ್ಯನ್ಯತ್ಪ್ರಸಿದ್ಧಂ ಯನ್ನ ಕಸ್ಯಚಿತ್ ।। <br />ಅನನ್ಯಮಮಷಷ್ಠ್ಯರ್ಥಂ ವೈಶಬ್ದಸ್ತತ್ಪ್ರಸಿದ್ಧಯೇ ।।  ೫೯ ।।  </div>
				<div class="verse">ಸಾಕ್ಷಾದಿತ್ಯಾದಿವಾಕ್ಯೇನ ಯೋಽಶನಾಯಾದಿನಾ ತಥಾ ।। <br />ಪ್ರತ್ಯಙ್ಙಭಿಹಿತೋ ಯತ್ನಾತ್ತದ್ಗಿರಾ ಸೋಽತ್ರ ಯುಜ್ಯತೇ ।।  ೬೦ ।।  </div>
				<div class="verse">ಪ್ರತ್ಯಕ್ಷಾಸನ್ನನಿಷ್ಠತ್ವಾದೇತಚ್ಛಬ್ದಸ್ಯ ಕುಮ್ಭವತ್ ।। <br />ಯದೇತದಿತಿ ತತ್ಸಾಕ್ಷಾದ್ಯಥಾವತ್ಪ್ರತಿಪದ್ಯತಾಮ್ ।।  ೬೧ ।।  </div>
				<div class="verse">ಪ್ರತ್ಯಕ್ಷೈಕಪ್ರಮಾಣೋಽರ್ಥೋ ಲೌಕಿಕೋಽಪಿ ನ ಶಕ್ಯತೇ ।। <br />ಪ್ರತ್ಯಕ್ಷವದ್ಬೋಧಯಿತುಂ ಕಿಮು ಪ್ರತ್ಯಙ್ನಿರಞ್ಜನಮ್ ।।  ೬೨ ।।  </div>
				<div class="verse">ಕ್ಷರಾದ್ವಿರುದ್ಧಧರ್ಮತ್ವಾದಕ್ಷರಂ ಬ್ರಹ್ಮ ಭಣ್ಯತೇ ।। <br />ಕಾರ್ಯಕಾರಣವದ್ವಸ್ತು ಕ್ಷರಮತ್ರ ನಿಷಿಧ್ಯತೇ ।।  ೬೩ ।।  </div>
				<div class="verse">ಹಾನಿವೃದ್ಧಿಸ್ವಭಾವೇನ ಕಾರಣಾತ್ಮೈವ ವರ್ತತೇ ।। <br />ತತ್ಪ್ರತ್ಯಗಾತ್ಮಾ ತದ್ಧೀನಃ ಕೂಟಸ್ಥೋಽನನ್ಯಮಾನಗಃ ।।  ೬೪ ।।  </div>
				<div class="verse">ಬ್ರಾಹ್ಮಣಾಸ್ತದ್ವದನ್ತೀತಿ ಸ್ವಾಪರಾಧನಿಷೇಧಗೀಃ ।। <br />ನಾಽಽತ್ಮಾಜ್ಞಾನಾಯ ಸಾ ಯುಕ್ತಾ ಸ ಹಿ ಸಾಕ್ಷಾತ್ತದೀಕ್ಷತೇ ।।  ೬೫ ।।  </div>
				<div class="verse">ನಿರ್ದೇಶ್ಯತ್ವಾನುಮಾದೋಷಪ್ರಸಙ್ಗವಿನಿವೃತ್ತಯೇ ।। <br />ಆಗಮೈಕಪ್ರಮಾಣತ್ವೇ ವದನ್ತೀತ್ಯಭಿಶಬ್ದನಮ್ ।।  ೬೬ ।।  </div>
				<div class="verse">ಏತಾವದೇವ ಪ್ರತ್ಯಕ್ಷಂ ಸರ್ವಯಾಥಾತ್ಮ್ಯವೇದಿನಾಮ್ ।। <br />ಬ್ರಾಹ್ಮಣಾನಾಮತೋ ಯುಕ್ತಂ ಫಲಪರ್ಯವಸಾಯಿನಮ್ ।।  ೬೭ ।।  </div>
				<div class="verse">ಧ್ವಸ್ತಾತ್ಮಾಜ್ಞಾನತತ್ಕಾರ್ಯಾಃ ಪ್ರತ್ಯಗ್ಯಾಥಾತ್ಮ್ಯಬೋಧತಃ ।। <br />ವದನ್ತಿ ಬ್ರಾಹ್ಮಣಾಸ್ತೇಽತಸ್ತ್ಯಕ್ತಸರ್ವೈಷಣಾಸ್ಪದಮ್ ।।  ೬೮ ।।  </div>
				<div class="verse">ಏತದೇವ ತು ವಿಜ್ಞಾಯ ವ್ಯುತ್ತಿಷ್ಠನ್ತ್ಯೇಷಣಾತ್ರಯಾತ್ ।। <br />ಯತೋಽತಸ್ತತ್ಸ್ವಸಂವೇದ್ಯಂ ಗಾರ್ಗ್ಯಕ್ಷರಾಮೇದಂ ಧ್ರುವಮ್ ।।  ೬೯ ।।  </div>
				<div class="verse">ತೇಷಾಂ ಚೇತ್ಸ್ಯಾತ್ಸ್ವಸಂವೇದ್ಯಂ ನಿರ್ದೇಶ್ಯಂ ತದ್ಧಟಾದಿವತ್ ।। <br />ಅಸ್ಥೂಲತ್ವಾನ್ನ ತಚ್ಛಕ್ಯಂ ನಿರ್ದೇಷ್ಟುಮಿತಿ ಸೋಽಬ್ರವೀತ್ ।।  ೭೦ ।।  </div>
				<div class="verse">ಅಕ್ಷರಂ ಯದಿ ನ ಸ್ಥೂಲಮಣು ತರ್ಹಿ ತದಿಷ್ಯತಾಮ್ ।। <br />ಯತಸ್ತತ್ಪ್ರತಿಷೇಧಾರ್ಥಮನಣ್ವಿತಿ ಜಗಾದ ತಾಮ್ ।।  ೭೧ ।।  </div>
				<div class="verse">ಪರಿಮಾಣಮಹಾಭೂತಪ್ರಾಣನಾಮಾನ್ವಯಾದಯಃ ।। <br />ಕಾರಣಾದ್ಯಾ ನಿಷಿಧ್ಯನ್ತೇ ಕ್ರಮೇನ಼ ಪ್ರಾಪ್ತ್ಯಪೇಕ್ಷಯಾ ।।  ೭೨ ।।  </div>
				<div class="verse">ಪ್ರಸಜ್ಯಪರ್ಯುದಾಸಾಭ್ಯಾಂ ನಞರ್ಥಃ ಕೋಽತ್ರ ಗೃಹ್ಯತೇ ।। <br />ಸ್ಥೂಲಾಪಹ್ನುತಿರೇಕತ್ರ ಪರ್ಯುದಾಸೇ ತದನ್ಯತಾ ।।  ೭೩ ।।  </div>
				<div class="verse">ಸ್ಥೂಲಾಪಹನುತಿರತ್ರ ಸ್ಯಾದ್ವಸ್ತು ಯತ್ಪಾರಮಾರ್ಥಿಕಮ್ ।। <br />ನಾಭಾವಾನಿಷ್ಠೋಽನ್ಯತ್ರಾಪಿ ನಿಷೇಧಃ ಕಿಮುತಾಕ್ಷರೇ ।।  ೭೪ ।।  </div>
				<div class="verse">ಪರ್ಯುದಾಸೇಽಪಿ ಕ್ಲೃಪ್ತಾನಾಂ ನ ಪೃಥಕ್ತ್ವೇನ ಸಂಸ್ಥಿತಿಃ ।। <br />ರಜ್ಜುಸರ್ಪಾದಿವತ್ತಸ್ಮಾನ್ನೋಭಯತ್ರಾಪಿ ದೋಷತಾ ।।  ೭೫ ।।  </div>
				<div class="verse">ದೃಷ್ಟೋಽಪವಾದೋ ಲೋಕೇಽಸ್ಮಿನ್ನುತ್ಸರ್ಗವಿಷಯೇ ಸತಿ ।। <br />ಸ್ಥೂಲಾದೇರಪವಾದೋಽಯಂ ನಿರ್ದ್ವಯೇ ಘಟತೇ ಕಥಮ್ ।।  ೭೬ ।।  </div>
				<div class="verse">ಉತ್ಸರ್ಗಸ್ಯಾಸ್ತಿ ವಿಷಯೋ ಯೋನನಿರ್ಜ್ಞಾತಾತ್ಮತತ್ತ್ವಕಃ ।। <br />ಅಪವಾದಸ್ಯ ವಿಷಯೇ ಜ್ಞಾತಾತ್ಮೈಕಸತತ್ತ್ವಕಃ ।।  ೭೭ ।।  </div>
				<div class="verse">ಅಧ್ಯಸ್ತದಿಙ್ನಿಷೇಧಶ್ಚ ವ್ಯೋಮ್ನ್ಯೇಕಸ್ಮಿನ್ಯಥಾ ತಥಾ ।। <br />ಉತ್ಸರ್ಗಾಪವಾದವಿಧಿನಿಷೇಧಾ ಏಕಲಾತ್ಮನಿ ।।  ೭೮ ।।  </div>
				<div class="verse">ಯದಿ ವಾಽಕ್ಷರಯಾಥಾತ್ಮ್ಯಂ ಸ್ಥೂಲಾದೇರಿಹ ಭಣ್ಯತೇ ।। <br />ಸ್ರಗ್ಯಾಥಾತ್ಮ್ಯಮಹೇರ್ಯದ್ವತ್ತಥಾಽಸ್ಯಾಕ್ಷರಮಾತ್ರತಃ ।।  ೭೯ ।।  </div>
				<div class="verse">ಸ್ಥೂಲಾದಿಹೇತೋರ್ದಾಹೋ ವಾ ಧ್ವಾನ್ತಸ್ಯ ಪ್ರತ್ಯಗಾತ್ಮನಿ ।। <br />ಅಸ್ಥೂಲೋಕ್ತಿಸಮುತ್ಥಾತ್ಮಯಾಥಾತ್ಮ್ಯಜ್ಞಾನವಹ್ನಿನಾ ।।  ೮೦ ।। </div>
				<div class="verse">ಕ್ಷಿತ್ಯಾದೌ ವಿಯದನ್ತೇಽಸ್ಮಿನ್ಸ್ಥೂಲಾದೇಃ ಸಂಭವೋ ನೇನು ।। <br />ತದೋತಪ್ರೋತವಾಕ್ಯೇನ ತಚ್ಚ ಸರ್ವಂ ನಿರಾಕೃತಮ್ ।।  ೮೧ ।।  </div>
				<div class="verse">ತಸ್ಯಾಕ್ಷರೇ ಕಃ ಪ್ರಸಙ್ಗೋ ಯತಸ್ತತ್ಪ್ರತಿಷಿಧ್ಯತೇ ।। <br />ಅಪಿ ಖೇ ತದಸಂಭಾವ್ಯಂ ಕಿಮು ತತ್ಪ್ರತ್ಯಗಾತ್ಮನಿ ।।  ೮೨ ।।  </div>
				<div class="verse">ಸಮಸ್ತವ್ಯಸ್ತತಾಂ ಕೇಚಿದ್ಬ್ರಹ್ಮಣಃ ಪ್ರತಿಜಾನತೇ ।। <br />ಯತೋಽತಸ್ತನ್ನಿಷೇಧಾರ್ಥಂಂ ನಿಷಿದ್ಧಂ ಸನ್ನಿಷಿಧ್ಯತೇ ।।  ೮೩ ।।  </div>
				<div class="verse">ವ್ಯಕ್ತಾವಸ್ಥಾಽಥವೈತೇಷಾಂ ನಿಷಿದ್ಧಾ ಕಾರಣಾತ್ಮನಿ ।। <br />ಶಕ್ತ್ಯವಸ್ಥಾನಿಷೇಧೋಽಯಂ ಕ್ರಿಯತೇ ತ್ವಕ್ಷರಾತ್ಮನಿ ।।  ೮೪ ।।  </div>
				<div class="verse">ಏವಂ ಚ ಸತಿ ತತ್ಪೂರ್ಣಂ ಬ್ರಹ್ಮ ಕೃಸ್ನಂ ಚ ಯುಜ್ಯತೇ ।। <br />ಅನ್ಯಥಾಽಕೃಸ್ನಮೇವ ಸ್ಯಾದನಿರ್ಮೋಕ್ಷಶ್ಚ ಸಜ್ಯತೇ ।।  ೮೫ ।।  </div>
				<div class="verse">ನ ವಾ ನಿಷೇಧಃ ಸ್ಥೂಲಾದೇಸ್ತಸ್ಯ ಪ್ರಾಗೇವ ಸಿದ್ಧಿತಃ ।। <br />ತನ್ನಿಷೇಧಾನುವಾದೇನ ಪ್ರತೀಚಿ ಬ್ರಹ್ಮ ಬೋಧ್ಯತೇ ।।  ೮೬ ।।  </div>
				<div class="verse">ಸ್ಥೂಲಾದಿಮೇಯಮಾಮಾತೃನಿಷೇಧಫಲಗಂ ಸ್ವಭಮ್ ।। <br />ವಿದ್ಧಿ ಸರ್ವಾನ್ತರಂ ಬ್ರಹ್ಮ ಸಾಕ್ಷಾದಿತ್ಯಾದಿಲಕ್ಷಣಮ್ ।।  ೮೭ ।।  </div>
				<div class="verse">ಸರ್ವೇಷಾಮಪಿ ಚೋದ್ಯಾನಾಮೇವಂ ಸತಿ ನ ಸಂಭವಃ ।। <br />ನೇತಿ ನೇತೀತಿವದ್ವ್ಯಾಖ್ಯಾ ಸರ್ವಾಽಪೀಹ ಸಮೀಕ್ಷ್ಯತಾಮ್ ।।  ೮೮ ।।  </div>
				<div class="verse">ಸ್ಥೂಲಾದಿಪರಿಮಾಣಂ ಹಿ ದ್ರವ್ಯಮಾತ್ರವ್ಯಪಾಶ್ರಯಮ್ ।। <br />ತಸ್ಮಾದ್ದ್ರವ್ಯನಿಷೇಧೋಽಯಂ ಪರಿಮಾಣನಿಷೇಧತಃ ।।  ೮೯ ।।  </div>
				<div class="verse">ಸರ್ವಥಾಽಪಿ ತು ಯತ್ಕಿಂಚಿದ್ವಾಚೋ ಗೋಚರತಾ ಗತಮ್ ।। <br />ಪ್ರಮಾಣಸ್ಯ ಚ ತತ್ಸರ್ವಮಕ್ಷರೇ ಪ್ರತಿಷಿಧ್ಯತೇ ।।  ೯೦ ।।  </div>
				<div class="verse">ವಿಶೇಷಪ್ರತಿಷೇಧೇ ಚ ಕ್ರಮ ಆಶ್ರೀಯತೇ ಧ್ರುವಮ್ ।। <br />ಸಾಮರ್ಥ್ಯಾದೇವ ನಾನ್ಯಸ್ಮಾತ್ಕಾರಣಾದಿತಿ ನಿಶ್ಚಯಃ ।।  ೯೧ ।।  </div>
				<div class="verse">ಪೂರ್ವೋತ್ತರನಿಷೇಧ್ಯಾನಾಂ ಸಾಮರ್ಥ್ಯಾದೇವ ಚ ಕ್ರಮಃ ।। <br />ಪೂರ್ವಸ್ಮಿನ್ಪ್ರತಿಷಿದ್ಧೇಽನ್ಯಃ ಸಾಮರ್ಥ್ಯಾದೇವ ಢೌಕತೇ ।।  ೯೨ ।।  </div>
				<div class="verse">ಅಸ್ಥೈಲ್ಯಾದಣು ತತ್ಪ್ರಾಪ್ತಂ ತನ್ನಾನಣು ಯತೋಽಕ್ಷರಮ್ ।। <br />ಹ್ರಸ್ವಂ ನೈವ ಯತೋಽಹ್ನಸ್ವಂ ನಾಪಿ ದೀರ್ಘಂ ಯತೋಽಕ್ಷರಮ್ ।। <br />ಅದೀರ್ಘಮಿತ್ಯಾತೋ ದ್ರವ್ಯಂ ನ ಸ್ಯಾದಕ್ಷರಮವ್ಯಯಮ್ ।।  ೯೩ ।।  </div>
				<div class="verse">ಆದಿತ್ಯವರ್ಣವಚನಾದಸ್ತು ತದ್ರೋಹಿತಾತ್ಮಕಮ್ ।। <br />ನೈವಂ ಯತೋಽಲೋಹಿತಂ ತತ್ಸರ್ವರೂಪಾದಿವರ್ಜಿತಮ್ ।।  ೯೪ ।।  </div>
				<div class="verse">ಅಪಾಂ ಗುಣೋಽತ್ರ ಸ್ನೇಹಃ ಸ್ಯಾಚ್ಛಾಯಾಽದೀಪ್ತಿರಿಹೇಷ್ಯತೇ  ।। <br />ತಮೋ ಧ್ವಾನ್ತಮಿತಿ ಜ್ಞೇಯಮತಮೋಽಕ್ಷರಮುಚ್ಯತೇ ।।  ೯೫ ।।  </div>
				<div class="verse">ನ ಭೂತಂ ತತ್ಪೃಥಿವ್ಯಾದಿ ನಾಪಿ ಭೂತಗುಣಾಸ್ತಥಾ ।। <br />ಸರ್ವಾನ್ತರಾಧಿಕಾರಾದ್ಧಿ ತಥೋಭಯನಿಷೇಧತಃ ।।  ೯೬ ।।  </div>
				<div class="verse">ಅಸ್ತು ಸಙ್ಗಾತ್ಮಕಂ ತರ್ಹಿ ವಾಸನಾಸಙ್ಗದರ್ಶನಾತ್ ।। <br />ನೈತದ್ಯತೋಽಸಙ್ಗಮಿದಮಸಙ್ಗೋ ಹೀತಿ ವಕ್ಷ್ಯತಿ ।।  ೯೭ ।।  </div>
				<div class="verse">ನಾಪೀನ್ದ್ರಿಯಮಿದಂ ಜ್ಞೇಯಂ ಯತೋಽಚಕ್ಷುಷ್ಕಮಕ್ಷರಮ್ ।। <br />ನೇನ್ದ್ರಿಯಾಣ್ಯಸ್ಯ ವಿದ್ಯನ್ತೇ ನಾಪಿ ತತ್ಸ್ವಯಮಿನ್ದ್ರಿಯಮ್ ।।  ೯೮ ।। </div>
				<div class="verse">ವಿಜ್ಞಾನಲಕ್ಷಣಂ ತೇಜೋಽತೇಜಸ್ಕಮಿತಿ ವಾರ್ಯತೇ ।। <br />ಕಸ್ಮಾದೇತನ್ನ ತತ್ಸರ್ವಂ ಯತೋಽಪ್ರಾಣಂ ತದಕ್ಷರಣ್ ।।  ೯೯ ।। </div>
				<div class="verse">ಕಾರಣಪ್ರತಿಷೇಧೇನ ಕೃತ್ಸ್ನಕಾರ್ಯನಿಷೇಧತಃ ।। <br />ಪೂರ್ಣಂ ತದಕ್ಷರಂ ಜ್ಞೇಯಂ ಸಾಕ್ಷಾದಿತ್ಯಾದಿಲಕ್ಷಾಣಮ್ ।।  ೧೦೦ ।।  </div>
				<div class="verse">ಅಕ್ಷರಂ ಯೇನ ರೂಪೇಣ ಸ್ಥೂಲಂ ವಸ್ತು ನಿಷೇಧತಿ ।। <br />ತೇನೈವಾಣ್ವಾದಿ ನಿಃಶೇಷಂ ತಸ್ಯ ಸರ್ವವಿರೋಧತಃ ।।  ೧೦೧ ।।  </div>
				<div class="verse">ಅನ್ಯೇನಾನ್ಯೇನ ರೂಪೇಣ ವಿರುದ್ಧಾನ್ಹನ್ತಿ ಪಾವಕಃ ।। <br />ವಿರೋಧಿನಾ ಯಥಾ ತದ್ವನ್ನೇಹ ಸ್ಥೂಲಾದ್ಯಪಾಕ್ರಿಯಾ ।।  ೧೦೨ ।। </div>
				<div class="verse">ಮಾನಿತ್ವಾದಿನಿಷೇಧಃ ಸ್ಯಾದ್ಯಥೈಕಾಕ್ರಿಯರೂಪತಃ ।। <br />ಪ್ರತ್ಯಕ್ಕೂಟಸ್ಥರೂಪೇಣ ತಥಾ ಸರ್ವನಿಷೇಧಕೃತ್ ।।  ೧೦೩ ।।  </div>
				<div class="verse">ಕೂಟಸ್ಥಬೋಧಪೂರ್ಣತ್ವಂ ಪ್ರತ್ಯಕ್ತ್ವಂ ವಸ್ತುನಃ ಸ್ವತಃ ।। <br />ಏತದಸ್ಯ ವಿರೋಧಿತ್ವಂ ಕಾರ್ಯಕಾರಣವಸ್ತುಭಿಃ ।।  ೧೦೪ ।।  </div>
				<div class="verse">ದ್ವಾರಂ ಮುಖಂ ಪ್ರತೀಕಂ ವಾ ಯದಿ ವಾ ಲಿಙ್ಗಮುಚ್ಯತೇ ।। <br />ನಿಷೇಧೋಽಮುಖಮಿತ್ಯೇವಂ ತ್ರಯಸ್ಯಾಪ್ಯಭಿಧೀಯತೇ ।।  ೧೦೫ ।।  </div>
				<div class="verse">ಮಾತ್ರೇತಿ ಮಾನಮಿಚ್ಛನ್ತಿ ಮೇಯಾಽರ್ಥಸ್ತೇನ ಮೀಯತೇ ।। <br />ಅಕ್ಷರೇ ತದಸಂಭಾವ್ಯಮಮಾತ್ರಂ ತದ್ಯತಸ್ತತಃ ।।  ೧೦೬ ।। </div>
				<div class="verse">ಮಾತ್ರಾದಿಲಕ್ಷಣಾ ಯತ್ರ ಸಾಮಗ್ರೀ ವಸ್ತುನೀಷ್ಯತೇ ।। <br />ತತ್ಪ್ರಮೇಯಮಿತಿ ನ್ಯಾಯ್ಯಂ ನ ತು ವಸ್ತ್ವದ್ವಯಂ ಸ್ವತಃ ।।  ೧೦೭ ।।  </div>
				<div class="verse">ವ್ಯಾಪ್ಯವ್ಯಾಪಕಸಂಬನ್ಧೋ ನ ಚಾಪ್ಯಕ್ಷರವಸ್ತುನಿ ।। <br />ನ ತದಶ್ನಾತಿವಾಕ್ಯೇನ ಯತಸ್ತದ್ವಾರ್ಯತೇ ದ್ವಯಮ್ ।।  ೧೦೮ ।।  </div>
				<div class="verse">ನಿಷಿದ್ಧಮಖಿಲಂ ವಸ್ತು ಯತ್ಕಿಂಚಿಜ್ಜಗತೀಕ್ಷ್ಯತೇ ।। <br />ಅವಶಿಷ್ಟಂ ಚ ಯತ್ತಚ್ಚ ನ ಪ್ರಮಾಣೋಪಪಾದಿತಮ್ ।।  ೧೦೯ ।।  </div>
				<div class="verse">ಏವಂ ಚೇದಕ್ಷರಂ ತಾದೃಕ್ಕಥಮಸ್ತೀತಿ ಗಮ್ಯತೇ ।। <br />ನ ಹಿ ಪ್ರಮಾಣವಿರಹಾದಸ್ತಿ ವಸ್ತ್ವಿತಿ ವೀಕ್ಷ್ಯತೇ ।।  ೧೧೦ ।।  </div>
				<div class="verse">ಸಿದ್ಧಸಾಧ್ಯತ್ವತೋ ನೈವಂ ತಥಾಚೋಕ್ತೋತ್ತರತ್ವತಃ ।। <br />ಭಾವಾಭಾವಾತಿರೇಕಿತ್ವಾದಭ್ಯುಪೇತಂ ತ್ವಯೋಚ್ಯತೇ ।।  ೧೧೧ ।। </div>
				<div class="verse">ಮಾನಾಭಾವೇ ತ ತನ್ನೇತಿ ವ್ಯತಿರೇಕಃ ಕುತೋಽನ್ವಯಮ್ ।। <br />ಮಾನಾಭಾವಂ ಕಿಮದ್ರಾಕ್ಷೀರ್ಯೇನೈವಮಭಿಧೀಯತೇ ।।  ೧೧೨ ।।  </div>
				<div class="verse">ಸರ್ವ ಹಿ ಮಾನಂ ಲೋಕೇಽಸ್ಮಿನ್ವಸ್ತ್ವಭಿವ್ಯಕ್ತಿಸಾಧನಮ್ ।। <br />ತದಭಾವೇಽನಭಿವ್ಯಕ್ತಂ ವಸ್ತು ನಾಸ್ತೀತಿ ದುರ್ವಚಃ ।।  ೧೧೩ ।।  </div>
				<div class="verse">ಸ್ಥೂಲಾದ್ಯನೇಕಧರ್ಮಾಣಾಂ ನಿಷಧಾಯಾಸಕಾರಣಾತ್ ।। <br />ಅಸ್ತಿತ್ವಮಕ್ಷರಸ್ಯೇಹ ಸಿದ್ಧಂ ತಾವದೃಗಾತ್ಮನಃ ।।  ೧೧೪ ।।  </div>
				<div class="verse">ಸ್ವಮಹಿಮ್ನಾ ತ್ವಭಾವೋಽಪಿ ಸೇದ್ಧುಂ ನೈವಾಽಽತ್ಮವತ್ಕ್ಷಮಃ ।। <br />ತತ್ಪಾರಾರ್ಥ್ಯಜಡತ್ವಾಭ್ಯಾಂ, ಮಿತ್ಯಭಾವಸ್ತಥಾ ಸಮಃ ।।  ೧೧೫ ।। </div>
				<div class="verse">ಮಾಮೇಯಮಾತ್ರಸದ್ಭಾವಾತ್ತೇಭ್ಯೋಽತ್ಯನ್ತನಿವೃತ್ತಿತಃ ।। <br />ಸ್ವಮಹಿಮ್ನಾ ಪ್ರಸಿದ್ಧೇಶ್ಚ ಕುತೋಽಭಾವಸ್ಯ ಸಂಭವಃ ।।  ೧೧೬ ।। </div>
				<div class="verse">ಸ್ವತೋ ಮಾಫಲರೂಪತ್ವಾನ್ನ ಮಾಕಾರ್ಯಂ ಪ್ರಮಾಣತಃ ।। <br />ನಾಸ್ತೀತಿ ತು ವಿನಾ ಮಾನಂ ನ ಸಿಧ್ಯೇತ್ಕುಮ್ಭವತ್ಸ್ವತಃ ।।  ೧೧೭ ।।  </div>
				<div class="verse">ಕುಮ್ಭ ಆರೋಪ್ಯತೇ ಯದ್ವತ್ಪ್ರಕಾಶೋ ಭಾನುಸಂಗತೇಃ ।। <br />ಭಾನುಪ್ರಕಾಶಸಂಬನ್ಧೇ ಭಾನೋರ್ನಾನ್ಯದಪೇಕ್ಷತೇ ।।  ೧೧೮ ।।  </div>
				<div class="verse">ಸ್ವತೋಽವಗತಿಸಂವನ್ಧಾತ್ತಥಾಽಭಾವೋಽವಗಮ್ಯತೇ ।। <br />ತಥಾಽವಗತಿಸಂಬನ್ಧೇ ನಾಪೇಕ್ಷಾಽವಗತೇಃ ಸ್ವತಃ ।।  ೧೧೯ ।।  </div>
				<div class="verse">ಅತೋಽವಗತ್ಯಭಾವೋಽಪಿ ನ ಸ್ವತೋಽವಗತಿಂ ವಿನಾ ।। <br />ಸಿಧ್ಯತೀಹ ತತೋಽಸ್ತಿತ್ವಂ ಸ್ವತ ಏವಾಕ್ಷರಾತ್ಮನಃ ।।  ೧೨೦ ।।  </div>
				<div class="verse">ಉಕ್ತೋ ನಿರನ್ವಯೋಽಭಾವೋ ನ ಬೌದ್ಧಾದಿಸಮಾಶ್ರಯಾತ್ ।। <br />ತತ್ತ್ವಮಸ್ಯಾದಿವಾಕ್ಯೋತ್ಥವಿಜ್ಞಾನವಿರಹಾತ್ಕ್ವಚಿತ್ ।।  ೧೨೧ ।।  </div>
				<div class="verse">ನಾನ್ಯದಜ್ಞಾನತೋಽಸ್ತಿತ್ವಂ ದ್ವಿತೀಯಸ್ಯಾಽಽತ್ಮನೋ ಯಥಾ  ।। <br />ನಿವೃತ್ತಿಸ್ತದ್ವದೇವಾಸ್ಯ ನಾವಗತ್ಯಾತ್ಮನೋಽಪರಾ ।।  ೧೨೨ ।।  </div>
				<div class="verse">ಅಕಾರ್ಯಕಾರಣಂ ಸಾಕ್ಷಾದಿತ್ಯಾದಿಗುಣಲಕ್ಷಣಮ್ ।। <br />ಕೂಟಸ್ಥಮಕ್ಷರಂ ಧ್ವಾನ್ತಧ್ವಸ್ತೌ ಸ್ಯಾನ್ನೌ ನಿರನ್ವಯಮ್ ।।  ೧೨೩ ।।  </div>
				<div class="verse">ನಾಸ್ಯಾಸ್ತಿತ್ವೇ ಯಥಾ ಮಾನಮೇಕತ್ವಾದಕ್ಷರಾತ್ಮನಃ ।। <br />ತನ್ನಾಸ್ತಿತ್ವೇಽಪಿ ಚ ತಥಾ ತಯೋಸ್ತಸ್ಮಾತ್ಪ್ರಸಿದ್ಧಿತಃ ।।  ೧೨೪ ।।  </div>
				<div class="verse">ಸತ್ತ್ವಂ ವಾ ಯದಿ ವಾಽಸತ್ತ್ವಂ ಕಾರ್ಯಕಾರಣವಸ್ತುನಃ ।। <br />ಅತದ್ವದ್ಬೋಧ ಏವೈತತ್ಸಿಧ್ಯತೀವ ನ ತು ಸ್ವತಃ ।।  ೧೨೫ ।।  </div>
				<div class="verse">ಯತ ಏವಮತೋ ನೇಹ ಕಶ್ಚಿದ್ವಿಪ್ರತಿಪದ್ಯತೇ ।। <br />ಅಕ್ಷರಾತ್ಮನಿ ನಾಸ್ತಿತ್ವೇ ತಸ್ಮಾದ್ಧೇತೂಕ್ತಿರಿಷ್ಯತೇ ।।  ೧೨೬ ।।  </div>
				<div class="verse">ಯತೋ ವಿಪ್ರತಿಪದ್ಯನ್ತೇ ತ್ವನ್ತರ್ಯಮಿಣಿ ವಾದಿನಃ ।। <br />ತತ್ಸಿದ್ಧಯೇಽನುಮಾಯತ್ನಃ ಕ್ರಿಯತೇಽತಃ ಪರೋಕ್ತಿಭಿಃ ।।  ೧೨೭ ।।  </div>
				<div class="verse">ಈಶಿತವ್ಯಾರ್ಥಸಂಬನ್ಧಾದನ್ತರ್ಯಾಮ್ಯೇತದಕ್ಷರಮ್ ।। <br />ಚೈತನ್ಯಾಭಾಸಮೋಹಾಖ್ಯವರ್ತ್ಮನೈವ ನ ತು ಸ್ವತಃ ।।  ೧೨೮ ।।  </div>
				<div class="verse">ಅನುಮಾನಶ್ರುತಿಸ್ತಸ್ಮಾದಾಗಾತ್ತಸ್ಯೈವ ಸಿದ್ಧಯೇ ।। <br />ಕಾರಣಾತ್ಮನಿ ಸಂಸಿದ್ಧೇ ಸರ್ವಂ ಸಿದ್ಧಂ ಭವೇದ್ಯತಃ ।।  ೧೨೯ ।।  </div>
				<div class="verse">ಏತಸ್ಯ ವಾ ಅಕ್ಷರಸ್ಯ ಪ್ರಶಾಸನವಿಧೌ ಸತಿ ।। <br />ಸರ್ವತಃಸ್ಥಿರಮರ್ಯಾದಂ ಜಗದೇತದ್ವಿವರ್ತತೇ ।।  ೧೩೦ ।।  </div>
				<div class="verse">ಪ್ರಶಾಸನೇ ಯಥಾ ರಾಜ್ಞೋಽಭಿನ್ನಮರ್ಯಾದಿಕಾಃ ಪ್ರಜಾಃ ।। <br />ಪೃಥಿವ್ಯಾದ್ಯಾಸ್ತಥೈವೇಮಾ ಅಕ್ಷರಸ್ಯ ಪ್ರಶಾಸನೇ ।।  ೧೩೧ ।।  </div>
				<div class="verse">ವಿವಾದಗೋಚರಾಪನ್ನಾ ಯನ್ತೃಪೂರ್ವಾ ಜಗತ್ಸ್ಥಿತಿಃ ।। <br />ವ್ಯವಸ್ಥಿತತ್ವಾಲ್ಲೋಕಸ್ಯ ರಾಜಪೂರ್ವಾ ಸ್ಥಿತಿರ್ಯಥಾ ।।  ೧೩೨ ।।  </div>
				<div class="verse">ಸೂರ್ಯಾಚನ್ದ್ರಮಸೌ ತಜ್ಜಕಾರ್ಯಾಭಿಜ್ಞಪುರಃಸರೌ ।। <br />ಸರ್ವಪ್ರಾಣ್ಯುಪಕಾರಿತ್ವಾತ್ಪ್ರಾಸಾದಸ್ಥಪ್ರದೀಪವತ್ ।।  ೧೩೩ ।।  </div>
				<div class="verse">ಸೂರ್ಯಾಚನ್ದ್ರಮಸಾವೀಶೌ ಮರ್ಯಾದಾಂ ನಾತಿಗಚ್ಛತಃ ।। <br />ಯೇನೇಹ ವಿಧೃತೌ ನಿತ್ಯಂ ಸೋಽನ್ತರ್ಯಾಮೀತಿ ಗಮ್ಯತಾಮ್ ।।  ೧೩೪ ।।  </div>
				<div class="verse">ಕುಸೂಲವನ್ನ ಭಿದ್ಯೇತೇ ಸಾಂಶತ್ವಾತ್ಪತತೋಽಪಿ ನ ।। <br />ಗುರುತ್ವಾಲ್ಲೋಹವತ್ಪೃಥ್ವೀ ದ್ಯೌರಪೀತ್ಯತಿವಿಸ್ಮಯಃ ।।  ೧೩೫ ।।  </div>
				<div class="verse">ಚೇತನಾವತ್ಸ್ವತನ್ತ್ರತ್ವಾದ್ದೇವತಾತ್ಮತ್ವಕಾರಣಾತ್ ।। <br />ನಾನ್ತರೇಣ ನಿಯನ್ತಾರಂ ತಯೋರೇಷಾ ವ್ಯವಸ್ಥಿತಿಃ ।।  ೧೩೬ ।।  </div>
				<div class="verse">ಸಂಯುಕ್ತಯೋರ್ವಿಯೋಗೋಽಪಿ ನ ತಯೋರೀಕ್ಷ್ಯತೇ ಕ್ವಚಿತ್ ।। <br />ಪ್ರಶಾಸನಮೃತೇ ಶಾಸ್ತುರ್ನ ವ್ಯವಸ್ಥೇದೃಶೀ ಭವೇತ್ ।।  ೧೩೭ ।। </div>
				<div class="verse">ದ್ಯಾವಾಪೃಥಿವ್ಯೋರ್ಲೋಕೇಽಸ್ಮಿನ್ನಾನ್ಯಥೇಯಂ ಸಮೀಕ್ಷ್ಯತೇ ।। <br />ಸ್ವಭಾವಮತಿಲಙ್ಘ್ಯೈತೇ ತಿಷ್ಠತಃ ಶಾಸ್ತೃಶಾಸನೇ ।।  ೧೩೮ ।।  </div>
				<div class="verse">ನಿಮೇಷಾದಿವಿಭಕ್ತಾನಾಂ ಕಾಲಾಂಶಾನಾಂ ವ್ಯವಸ್ಥಿತಿಃ ।। <br />ಯಾ ಸ್ವಲಿಙ್ಗಾಜಹದ್ವೃತ್ತ್ಯಾ ತದೀಶಸ್ಯ ಪ್ರಶಾಸನಮ್ ।।  ೧೩೯ ।।  </div>
				<div class="verse">ನಿಯತೈವ ಪ್ರವೃತ್ತಿಶ್ಚ ಸ್ರೋತಸಾಂ ಮಹತಾಮಪಿ ।। <br />ನಾನ್ತರೇಣ ನಿಯನ್ತಾರಂ ಸಂಭಾವ್ಯೇತ್ಯವಸೀಯತಾಮ್ ।।  ೧೪೦ ।।  </div>
				<div class="verse">ದುಃಖಾರ್ಜಿತಧನತ್ಯಾಗಿನುತಿಶ್ಚ ಜಗತೀಕ್ಷ್ಯತೇ ।। <br />ನೇಯಂ ಯುಕ್ತಾಽಪ್ರಸಿದ್ಧೇಶೇ ತತ್ಕರ್ಮಫಲದಾಯಿನಿ ।।  ೧೪೧ ।।  </div>
				<div class="verse">ದಾತೃಪ್ರತಿಗ್ರಹೀತ್ರೋಶ್ಚ ಕ್ರಿಯಾತ್ಯಕ್ತವ್ಯಯೋಸ್ತಥಾ ।। <br />ಅನ್ವಕ್ಷಮೇವ ವಿಲಯೋ ದೃಶ್ಯತೇ ಸಾರ್ವಲೌಕಿಕೈಃ ।।  ೧೪೨ ।।  </div>
				<div class="verse">ತಥಾಽಪಿ ತಾನ್ಪ್ರಶಂಸನ್ತಿ ದುಃಖಾರ್ಜಿತಧನತ್ಯಜಃ ।। <br />ಅಪಿ ಸಮ್ಯಕ್ಪ್ರಮಾಣಜ್ಞಾಸ್ತಚ್ಚ ನರ್ತೇ ಮಹೇಶ್ವರಮ್ ।।  ೧೪೩ ।।  </div>
				<div class="verse">ದಾನಾದಿಕರ್ಮಣಃ ಸಾಕ್ಷಾತ್ಪಶ್ಯನ್ತಃ ಫಲಸಂಗತಿಮ್ ।। <br />ಪ್ರಮಾಣಜ್ಞಾಃ ಪ್ರಶಂಸನ್ತಿ ಯಚ್ಚ ತಚ್ಚ ಸತೀಶ್ವರೇ ।।  ೧೪೪ ।। </div>
				<div class="verse">ಶಾಸ್ತರ್ಯಸತಿ ತತ್ಕರ್ಮಫಲವೈಚಿತ್ರ್ಯವೇದಿನಿ ।। <br />ಸರ್ವಜ್ಞೇಽನುಪಪನ್ನಂ ಸ್ಯಾತ್ಕರ್ಮಜ್ಞಾನಫಲಪ್ರದೇ ।।  ೧೪೫ ।।  </div>
				<div class="verse">ನಾಪ್ಯನೀಶಮಪೂರ್ವಂ ಚ ಪ್ರಕಲ್ಪ್ಯಂ ಫಲಸಂಗತೌ ।। <br />ಯತೋಽಪೂರ್ವಸ್ಯ ಸಂಸಿದ್ಧೌ ಪ್ರಮಾಣಂ ನಾೋಪಪದ್ಯತೇ ।।  ೧೪೬ ।।  </div>
				<div class="verse">ನಿಯನ್ತುರಪಿ ಚೇನ್ಮೈವಂ ಶ್ರುತೇರ್ವಸ್ತುನ್ಯಪಿ ಧ್ರುವಮ್ ।। <br />ಪ್ರಾಮಾಣ್ಯಸ್ಯ ಪುರೋಕ್ತತ್ವಾತ್ತತ್ಸಿದ್ಧೇಶ್ಚಾನುಮಾನತಃ ।।  ೧೪೭ ।।  </div>
				<div class="verse">ಅರ್ಥಾಪತ್ತೇರಪೂರ್ವಸ್ಯ ಕಲ್ಪನಾಽಪಿ ನ ಯುಜ್ಯತೇ ।। <br />ಅನ್ಯಥಾಽಪ್ಯುಪಪನ್ನತ್ವಾದರ್ಥಾಪತ್ತೇಃ ಕ್ಷಯೋ ಯತಃ ।।  ೧೪೮ ।।  </div>
				<div class="verse">ಸೇವ್ಯಾತ್ಸೇವಾಫಲಪ್ರಾಪ್ತಿದರ್ಶನಾನ್ನ ತ್ವಪೂರ್ವತಃ ।। <br />ಸೇವಾಯಾಶ್ಚ ಕ್ರಿಯಾತ್ಮತ್ವಾದ್ದಾನಯಾಗಾದಿ ಚ ಕ್ರಿಯಾ ।।  ೧೪೯ ।।  </div>
				<div class="verse">ದಾನಾದಿಫಲಸಂಪ್ರಾಪ್ತಿಃ ಸೇವ್ಯಾದ್ಭವಿತುಮರ್ಹತಿ ।। <br />ಕ್ರಿಯಾತ್ಮಕತ್ವಾದ್ದಾನಾದೇ ರಾಜಸೇವಾಫಲಾಪ್ತಿವತ್ ।।  ೧೫೦ ।।  </div>
				<div class="verse">ಸರ್ವಕರ್ಮಫಲಪ್ರಾಪ್ತಿರೀಶ್ವರಾದೇವ ನಾನ್ಯತಃ ।। <br />ಇತ್ಯಾಹ ಭಗವಾನ್ವ್ಯಾಸಃ ಸರ್ವಜ್ಞೋಽಪಿ ಮಹಾಮತಿಃ ।।  ೧೫೧ ।।  </div>
				<div class="verse">ಯತಃ ಪ್ರವೃತ್ತಿರ್ಭೂತಾನಾಂ ಯೇನ ಸರ್ವಮಿದಂ ತತಮ್ ।। <br />ಸ್ವಕರ್ಮಣಾ ತಮಭ್ಯರ್ಚ್ಯ ಸಿದ್ಧಿಂ ವಿನ್ದತಿ ಮಾನವಃ ।।  ೧೫೨ ।।  </div>
				<div class="verse">ಅಪಿಂ ದೃಷ್ಟಕ್ರಿಯಾಧರ್ಮಸಾಮರ್ಥ್ಯಮನಿರಸ್ಯ ತು ।। <br />ಫಲಾಪ್ತಿಕಲ್ಪನಾಸಿದ್ಧಾವಪನ್ಯಾಯೋಽನ್ಯಥಾ ಭವೇತ್ ।।  ೧೫೩ ।।  </div>
				<div class="verse">ಲೋಕದೃಷ್ಟಕ್ರಿಯಾಧರ್ಮಸಾಮರ್ಥ್ಯತ್ಯಾಗಲಕ್ಷಣಃ ।। <br />ಅಪನ್ಯಾಯೋ ನ ಯುಕ್ತೋಽತೋ ನ್ಯಾಯವರ್ತ್ಮಾಸಮನ್ವಯಾತ್ ।।  ೧೫೪ ।।  </div>
				<div class="verse">ಕಲ್ಪನಾಧಿಕ್ಯತಶ್ಚೈತದಪೂರ್ವಂ ನೋಪಪದ್ಯತೇ  ।। <br />ಕಲ್ಪ್ಯ ಈಶೋಽಥವಾಽಪೂರ್ವಂ ಕಿಂ ಕಲ್ಪ್ಯಮುಪಪದ್ಯತೇ ।।  ೧೫೫ ।।  </div>
				<div class="verse">ಸೇವ್ಯಾತ್ಕ್ರಿಯಾಫಲಪ್ರಾಪ್ತಿರ್ದೃಷ್ಟೇಯಂ ನ ತ್ವಪೂರ್ವತಃ ।। <br />ನಾಪ್ಯಪೂರ್ವಂ ಕ್ವಚಿದ್ದೃಷ್ಟಂ ತನ್ಮಾನಾಸಂಭವಾದಿಹ ।।  ೧೫೬ ।।  </div>
				<div class="verse">ಅಪೂರ್ವಂ ನಿಷ್ಪ್ರಮಾಣಂ ಚ ದಾತುಂ ಶಕ್ತಿರಥಾಸ್ಯ ಚ ।। <br />ಫಲದಾತೃತ್ವಸಾಮರ್ಥ್ಯೇ ದಾನಂ ಚಾಭ್ಯಧಿಕಂ ತಥಾ ।।  ೧೫೭ ।।  </div>
				<div class="verse">ಇಹ ತ್ವೀಶಾತಿರೇಕೇಣ ನಾನ್ಯತ್ಕಿಂಚಿತ್ಪ್ರಕಲ್ಪ್ಯತೇ ।। <br />ಪರಿಶಿಷ್ಟಸ್ಯ ಕಲ್ಪ್ಯ಼ಸ್ಯ ಸೇವ್ಯೇ ದೃಷ್ಟತ್ವಕಾರಣಾತ್ ।।  ೧೫೮ ।।  </div>
				<div class="verse">ದೇವಾಶ್ಚ ಪಿತರಶ್ಚೈವ ಮನುಷ್ಯಾಣಾಮಧೀನತಾಮ್ ।। <br />ನಾಽಽಪ್ನುಯುರ್ಹವ್ಯಕವ್ಯಾರ್ಥಂ ಯದಿ ನಾಭೂತ್ಪ್ರಶಾಸಿತಾ ।।  ೧೫೯ ।।  </div>
				<div class="verse">ಯದಜ್ಞಾನಾಜ್ಜಗತ್ಯಸ್ಮಿಂಸ್ತೀವ್ರಾನರ್ಥಪರಂಪರಾ ।। <br />ಜ್ಞಾನಾಚ್ಚ ಮುಕ್ತಿಃ ಸಂಸಾರಾತ್ಕಥಂ ನಾಸ್ತಿ ಪ್ರಶಾಸ್ತೃ ತತ್ ।।  ೧೬೦ ।।  </div>
				<div class="verse">ನನು ಕ್ರಿಯಾತ ಏವೇಯಂ ಸಂಸಾರೋಚ್ಛಿತ್ತಿರಿಷ್ಯತೇ ।। <br />ನೈವಂ ಯತೋ ನ ಕರ್ಮಭ್ಯೋ ಮುಕ್ತಿಃ ಸಂಭಾವ್ಯತೇಽಶ್ರುತೇಃ ।।  ೧೬೧ ।।  </div>
				<div class="verse">ಯಥಾಚ ಕರ್ಮಣಾ ಮುಕ್ತಿರ್ನ ಕಥಂಚನ ಯುಜ್ಯತೇ ।। <br />ತಥೋಕ್ತತ್ವಾತ್ಪುರಾ ನೇಹ ಭೂಯೋ ವಕ್ತವ್ಯಮಿಷ್ಯತೇ ।।  ೧೬೨ ।।  </div>
				<div class="verse">ಅಸಂಭವೋ ಯಥಾ ಮುಕ್ತೇಃ ಕ್ರಿಯಾಸಾಧನಸಂಶ್ರಯಾತ್ ।। <br />ತಥೇಯಂ ಶ್ರುತಿರಪ್ಯಾಹ ಯೋ ವಾ ಇತ್ಯಾದಿವಾಕ್ಯತಃ ।।  ೧೬೩ ।।  </div>
				<div class="verse">ಉದಾರಫಲದಾಯೀನಿ ಬಹುಶೋಽನುಷ್ಠಿತಾನ್ಯಪಿ ।। <br />ಕ್ಷಯಿಷ್ಣುಫಲವನ್ತ್ಯೇವ ಕರ್ಮಾಣಿ ಯದಬೋಧತಃ ।।  ೧೬೪ ।।  </div>
				<div class="verse">ತಥಾಚ ಯತ್ಪರಿಜ್ಞಾನಾತ್ಕೃತ್ಸ್ನಕಾರ್ಪಣ್ಯನಿಃಸೃತಿಃ ।। <br />ಕಥಮೇವಂವಿಧಂ ಗಾರ್ಗಿ ನಾಸ್ತೀತ್ಯಕ್ಷರಮುಚ್ಯತೇ ।।  ೧೬೫ ।।  </div>
				<div class="verse">ಸರ್ವೇ ಕಾರ್ಪಣ್ಯಯುಕ್ತಾಃ ಸ್ಯುರ್ಯದಿ ನ ಸ್ಯಾತ್ತದಕ್ಷರಮ್ ।। <br />ಈಕ್ಷ್ಯನ್ತೇ ಚಾಪ್ಯಕೃಪಣಾಸ್ತಚ್ಚ ಸತ್ಯೇವ ಯನ್ತರಿ ।।  ೧೬೬ ।। </div>
				<div class="verse">ಯೋ ವಾ ಏತದಿತಿ ಸ್ಪಷ್ಟಂ ಶ್ರುತಿರಪ್ಯಾಹ ಯತ್ನತಃ ।। <br />ಅಕ್ಷರಾಜ್ಞಾನತಃ ಪುಂಸಾಂ ಕಾರ್ಪಣ್ಯೇನಾವಿಯುಕ್ತತಾಮ್ ।।  ೧೬೭ ।। </div>
				<div class="verse">ಅಕ್ಷರಂ ಯೋ ವಿದಿತ್ವಾಽಸ್ಮಾಲ್ಲೋಕಾದ್ಗಾರ್ಗಿ ಪ್ರಮೀಯತೇ ।। <br />ನಿವರ್ತತೇ ಸ ಕಾರ್ಪಣ್ಯಾತ್ತಜ್ಜ್ಞಾನಾದ್ಧ್ವಾನ್ತಬಾಧತಃ ।।  ೧೬೮ ।।  </div>
				<div class="verse">ಯಸ್ತ್ವಕ್ಷರಪರಿಜ್ಞಾನಾನ್ಮೃತ್ಯುಮೃತ್ಯುಃ ಪ್ರಮೀಯತೇ ।। <br />ಸ ಏವ ಬ್ರಾಹ್ಮಣೋ ನಾನ್ಯೋ ಜಗತ್ಯಧ್ಯವಸೀಯತಾಮ್ ।।  ೧೬೯ ।।  </div>
				<div class="verse">ಸರ್ವಜ್ಞಃ ಸರ್ವಕೃಚ್ಚಾಸೌ ನಿರಸ್ತಾಶೇಷಸಂಸೃತಿಃ ।। <br />ಪ್ರಾಪ್ತಾಶೇಷಪುಮರ್ಥಶ್ಚ ಬ್ರಾಹ್ಮಣೋಽತ್ರಾಭಿಧೀಯತೇ ।।  ೧೭೦ ।। </div>
				<div class="verse">ಜ್ಞೇಯತ್ವಸಿದ್ಧಯೇ ಪ್ರಾಹ ಯಥೋಕ್ತೇಶ್ವರವರ್ತ್ಮನಾ ।। <br />ಅಕ್ಷರಸ್ಯ ಶ್ರುತಿಃ ಸಾಕ್ಷಾತ್ತದ್ವಾ ಇತ್ಯೇವಮಾದಿನಾ ।।  ೧೭೧ ।।  </div>
				<div class="verse">ಏತದಸ್ಯ ಪ್ರಶಾಸ್ತೃತ್ವಂ ಸ್ವಮೋಹಾಭಾಸಹೇತುಕಮ್ ।। <br />ನೇತಿ ನೇತ್ಯಾದಿವಾಕ್ಯೇಭ್ಯೋ ದೃಷ್ಟಿಮಾತ್ರಾತ್ಮವಸ್ತುನಃ ।।  ೧೭೨ ।।  </div>
				<div class="verse">ಇತ್ಯೇತತ್ಪ್ರತಿಪತ್ತ್ಯರ್ಥಂ ತದ್ವಾ ಏತದಿತಿ ಶ್ರುತಿಃ ।। <br />ಮಾಗೋಚರಾತಿವರ್ತಿತ್ವಾದದೃಷ್ಟಂ ಸ್ಯಾತ್ತದಕ್ಷರಮ್ ।।  ೧೭೩ ।।  </div>
				<div class="verse">ಅಭಾವತ್ವನಿಷೇಧಾರ್ಥಂ ದ್ರಷ್ಟ್ರಕ್ಷರಮಿಹೋಚ್ಯತೇ ।। <br />ಕೂಟಸ್ಥದೃಷ್ಟಿಮಾತ್ರತ್ವಾನ್ನ ತು ದ್ರಷ್ಟೃತ್ವಮುಚ್ಯತೇ ।।  ೧೭೪ ।। </div>
				<div class="verse">ಓತಪ್ರೋತಗಿರಾಽಶೇಷದೃಶ್ಯವಸ್ತುನಿರಾಕೃತೇಃ ।। <br />ಅಕಾರಕಾದ್ವಯತ್ವಾಭ್ಯಾಂ ದ್ರಷ್ಟೃತ್ವಂ ನಾಕ್ಷರಾತ್ಮನಃ ।।  ೧೭೫ ।।  </div>
				<div class="verse">ಬಹುದ್ರಷ್ಟೃನಿಷೇಧಾರ್ಥಂ ನಾನ್ಯದಿತ್ಯಾದ್ಯುದೀರಣಮ್ ।। <br />ವಿಜಾತೀಯಸಜಾತೀಯವಸ್ತ್ವನ್ತರನಿಷೇಧತಃ ।। <br />ಕೂಟಸ್ಥಮೇಕಂ ಚೈತನ್ಯಂ ಸಿದ್ಧಂ ಶ್ರುತ್ಯನುಸಾರತಃ ।।  ೧೭೬ ।।  </div>
				<div class="verse">ಏತಸ್ಮಿನ್ನಕ್ಷರೇ ಗಾರ್ಗಿ ಸ್ರಜಿ ಕ್ಲೃಪ್ತಫಣೀನ್ದ್ರವತ್ ।। <br />ಓತಃ ಪ್ರೋತಶ್ಚ ನಿಃಶೇಷ ಆಕಾಶೋಽಕಾರಣಾತ್ಮನಿ ।।  ೧೭೭ ।। </div>
				<div class="verse">ಅಕ್ಷರಂ ಸ್ವಾತ್ಮಸಂಮೋಹಾತ್ಕಾರಣತ್ವಂ ನಿಗಚ್ಛತಿ ।। <br />ತಥಾ ಕಾರ್ಯತ್ವಮಪ್ಯೇತನ್ನಿರವದ್ಯಂ ತದೇಕಲಮ್ ।।  ೧೭೮ ।।  </div>
				<div class="verse">ಸರ್ವಸ್ಯಾಕ್ಷರಮಾತ್ರತ್ವಾನ್ನ ಕಿಂಚಿನ್ನೋಪಸಂಹೃತಮ್ ।। <br />ಪ್ರತ್ಯಗ್ವಿರೋಧತಸ್ತದ್ವನ್ನ ಕಿಂಚಿನ್ನಾಪಿ ನಿಹ್ನುತಮ್ ।।  ೧೭೯ ।।  </div>
				<div class="verse">ತಥಾ ಜ್ಞೇಯಸ್ಯ ಸರ್ವಸ್ಯ ಜ್ಞಾತಾಜ್ಞಾತವಿಭಾಗಿನಃ ।। <br />ಉಕ್ತಾಕ್ಷರಾತ್ಮಾವಸಿತೇರ್ನ ಕಿಂಚಿದವಶಿಷ್ಯತೇ ।।  ೧೮೦ ।।  </div>
				<div class="verse">ನಾನುತ್ಪನ್ನಮಿತೋ ಜ್ಞಾನಾತ್ಕಿಂಚಿದಪ್ಯವಶಿಷ್ಯತೇ ।। <br />ನಾಪ್ಯಧ್ವಸ್ತಂ ತಥಾಽಜ್ಞಾನಂ ಕೃತ್ಸ್ನಜ್ಞೇಯಸಮಾಪ್ತಿತಃ ।।  ೧೮೧ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯಾಷ್ಟಮಂ ಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C03_S09">
			<div class="sname"> ।।  ನವಮಂ ಬ್ರಾಹ್ಮಣಮ್  ।। </div>
				<div class="verse">ಸೂತ್ರಾದಿಕಾರ್ಯಮಾರ್ಗೇಣ ಯನ್ತೃತ್ವಂ ಕಾರಣಾತ್ಮನಃ ।। <br />ಯದಭ್ಯಧಾಯಿ ಪ್ರಾಕ್ಶ್ರುತ್ಯಾ ತದೇವಾನೂದ್ಯ ಪೂರ್ವವತ್ ।।  ೧ ।। </div>
				<div class="verse">ಸಾಕ್ಷಾದಿತ್ಯಾದಿ ಯಾಥಾತ್ಮ್ಯಂ ಭೂಯೋಽಪ್ಯಾತ್ಮನ ಉಚ್ಯತೇ ।। <br />ನಿಯಮ್ಯದೇವತಾಭೇದವ್ಯಾಸಸಂಕ್ಷೇಪವರ್ತ್ಮನಾ ।।  ೨ ।।  </div>
				<div class="verse">ಚಿದಾಭಾಸಂ ಸ್ವಮಜ್ಞಾನಂ ಸಂನಿಪತ್ಯ ತದಕ್ಷರಣ್ ।। <br />ಕಾರಣಂ ಸತ್ಸ್ವಕಾರ್ಯೇಷು ನಿಯನ್ತೃತ್ವಂ ಪ್ರಪದ್ಯತೇ ।।  ೩ ।।  </div>
				<div class="verse">ಸುಷುಪ್ತಪ್ರಲಯಾವಸ್ಥಪ್ರಾಣಾತ್ಮಾಽಕ್ಷರಮುಚ್ಯತೇ ।। <br />ಸ ಬ್ರಹ್ಮ ತ್ಯದಿತಿ ತಥಾ ಶ್ರುತಿರಪ್ಯಾಹ ತತ್ಸ್ಫುಟಮ್ ।।  ೪ ।।  </div>
				<div class="verse">ಇತ್ಯನ್ತರ್ಯಾಮ್ಯವಸ್ಥಾಯಾಂ ಸ್ಥಿತ್ವೈಕಾಂ ಪ್ರಾಣದೇವತಾಮ್ ।। <br />ಸೂತ್ರಾದ್ಯವಚ್ಛೇದವಶಾತ್ಸರ್ವಮೇತನ್ನಿಯಚ್ಛತಿ ।।  ೫ ।।  </div>
				<div class="verse">ನಾನಾತ್ವೈಕತ್ವರೂಪಾಭ್ಯಾಂ ಸಾ ಪುನಃ ಪ್ರಾಣದೇವತಾ ।। <br />ಸ್ಥಿತಾ ಜಗದಿತಂ ವ್ಯಾಪ್ಯ ಪ್ರಾಣಿಕರ್ಮವಶಾದಿಯಮ್ ।।  ೬ ।।  </div>
				<div class="verse">ತಸ್ಯಾ ವಿಕ್ಷೇಪಸಂಹಾರೌ ಶಾಕಲ್ಯಃ ಪರ್ಯಪೃಚ್ಛತ ।। <br />ನಿಯನ್ತವ್ಯನಿಯನ್ತೃತ್ವಸಂಬನ್ಧಸ್ಯ ಪ್ರಸಿದ್ಧಯೇ ।।  ೭ ।।  </div>
				<div class="verse">ದೇವಸಂಖ್ಯಾಂ ಸ ಸಂಪೃಷ್ಟೋ ನಿವಿದೈವ ಪ್ರಪೇದಿವಾನ್ ।। <br />ದೇವಾ ನಿವಿದಿ ಯಾವನ್ತೋ ವೈಶ್ವದೇವಸ್ಯ ಸಂಶ್ರಿತಾಃ ।।  ೮ ।।  </div>
				<div class="verse">ತಾವನ್ತ ಏವ ಸೋಽಸುಃ ಸ್ಯಾಜ್ಜಗತ್ಯಸ್ಮಿಂಶ್ಚರಾಚರೇ ।। <br />ಆನ್ತ್ಯಂ ಬಹುಶಬ್ದೇನ ದೇವಾನಾಂ ಪ್ರಾಬ್ರವೀನ್ಮುನಿಃ ।।  ೯ ।।  </div>
				<div class="verse">ತ್ರಯಸ್ರಿಶತ್ಪ್ರಭೃತ್ಯೇಷಾಂ ಷಡಾದಿಷು ಯಥಾಕ್ರಮಮ್ ।। <br />ಸಂಹೃತಿಃ ಪ್ರಾತಿಲೋಮ್ಯೇನ ವ್ಯೂಹಸ್ತ್ವಾಗಣನಾಕ್ಷಯಾತ್ ।।  ೧೦ ।।  </div>
				<div class="verse">ಕತಮ ಇತಿ ಪೃಷ್ಟೋಽಥ ವಸ್ವಾದೀನ್ಪ್ರತ್ಯಪದ್ಯತ ।। <br />ವಸೂನಪ್ಯಥ ಸಂಪೃಷ್ಟಃ ಸೋಽಗ್ನ್ಯಾದೀನ್ಪ್ರಾಬ್ರವೀದ್ವಸೂನ್ ।।  ೧೧ ।।  </div>
				<div class="verse">ಸಂಹೃತಾತ್ಮಪ್ರಭೇದಾ ಹಿ ಸೈವೈಕಾ ಪ್ರಾಣದೇವತಾ ।। <br />ವಸುತ್ವಮಷ್ಟಧಾ ಭಿನ್ನಾ ವಿಭಾರ್ತಿ ಜನಿಮತ್ಸ್ಥಿತೌ ।।  ೧೨ ।।  </div>
				<div class="verse">ವಸು ಕರ್ಮಫಲಂ ಚಾಽಽಹುಃ ಕರ್ಮಣಃ ಸಾಧನಂ ವಸು ।। <br />ಯಸ್ಮಾತ್ತದೇಷು ನಿಹಿತಂ ತಸ್ಮಾತ್ತೇ ವಸವಃ ಸ್ಮೃತಾಃ ।।  ೧೩ ।।  </div>
				<div class="verse">ಪುರುಷೇ ಯೇ ದಶ ಪ್ರಾಣಾ ಇನ್ದ್ರಿಯಾಣಿ ಸಹಾಽಽತ್ಮನಾ ।। <br />ಮನಸೈಕಾದಶಾತ್ರೈತಾನ್ನುದ್ರಾನಿತ್ಯಾಚಚಕ್ಷಿರೇ ।।  ೧೪ ।।  </div>
				<div class="verse">ರೋದಯನ್ತೋ ದ್ರವನ್ತ್ಯೇತೇ ರುದನ್ತಿ ಚ ಯತಸ್ತತಃ ।। <br />ರುದ್ರಾ ಇತ್ಯಭಿಧೀಯನ್ತೇ ಪ್ರಾಣಾ ಏಕಾದಶೋದಿತಾಃ ।।  ೧೫ ।।  </div>
				<div class="verse">ಆದದಾನಾ ಯತೋ ಯನ್ತಿ ಮರ್ತ್ಯಾನಾಂ ಸ್ಥಿತಿಕಾರಣಮ್ ।। <br />ಮಾಸಾಭಿಮಾನಿನೋ ದೇವಾ ಆದಿತ್ಯಾಸ್ತೇನ ತೇ ಸ್ಮೃತಾಃ ।।  ೧೬ ।।  </div>
				<div class="verse">ಆಯುರ್ವೀರ್ಯಂ ಸ್ಮೃತಿಂ ಪ್ರಜ್ಞಾಂ ಸೌಕುಮಾರ್ಯಂ ವಪುಃಶ್ರಿಯಮ್ ।। <br />ಆದದಾನಾ ಯತೋ ಯನ್ತಿ ತೇನಾಽಽದಿತ್ಯಾ ಅಮೀ ಸ್ಮೃತಾಃ ।।  ೧೭ ।।  </div>
				<div class="verse">ಇನ್ದ್ರಶ್ಚ ದೇವತಾ ಜ್ಞೇಯಾ ಮೇಘನಾದಾಭಿಮಾನಿನೀ ।। <br />ಸ್ತನಯಿತ್ನುರಿಹ ಜ್ಞೇಯಸ್ತಥಾ ಯಜ್ಞಃ ಪ್ರಜಾಪತಿಃ ।।  ೧೮ ।।  </div>
				<div class="verse">ವೀರ್ಯಂ ವಜ್ರೋಽಶನಿರಿತಿ ಸ್ತನಯಿತ್ನುರಿಹೋಚ್ಯತೇ ।। <br />ಪಶುಸಾಧನಕೋ ಯಸ್ಮಾದ್ಯಜ್ಞಸ್ತಸ್ಮಾತ್ಪಶುಃ ಸ್ಮೃತಃ ।।  ೧೯ ।।  </div>
				<div class="verse">ಅಗ್ನ್ಯಾದಿಷು ಯತಃ ಷಟ್ಸು ಯಥೋಕ್ತಾಃ ಸರ್ವದೇವತಾಃ ।। <br />ಷಟ್ಸಂಖ್ಯಾಮೇವ ಸಂಯಾನ್ತಿ ಷಡಗ್ನ್ಯಾದ್ಯಾಸ್ತತಃ ಸ್ಮೃತಾಃ ।।  ೨೦ ।।  </div>
				<div class="verse">ಆಧಾರಾಧೇಯಯೋರೈಕ್ಯಾತ್ಪೃಥಿವ್ಯಗ್ನ್ಯಾದಿಷು ತ್ರಿಷು ।। <br />ತ್ರಯೋ ದೇವಾಸ್ತತೋಽಗ್ನ್ಯಾದ್ಯಾಃ ಕೃತ್ಸ್ನಾನ್ತರ್ಭಾವಕಾರಣಾತ್ ।।  ೨೧ ।।  </div>
				<div class="verse">ಅನ್ನಂ ಪ್ರಾಣಶ್ಚ ದೇವೌ ದ್ವೌ ದ್ವಯೋರೇಷ ವಿನಿರ್ಣಯಃ ।। <br />ಏತಾವನ್ಮಾತ್ರಯಾಥಾತ್ಮ್ಯಂ ಸರ್ವಸ್ಯ ಜಗತಸ್ತತಃ ।।  ೨೨ ।।  </div>
				<div class="verse">ಯೋಽಯಂ ಪವತ ಇ್ತ್ಯುಕ್ತಿರಧ್ಯರ್ಧಸ್ಯ ವಿನಿರ್ಣಯೇ ।। <br />ಏಕತ್ವಾತ್ಪವಮಾನಸ್ಯ ತದಾಹುರಿತಿ ಚೋದನಾ ।।  ೨೩ ।।  </div>
				<div class="verse">ಏಕಸಂಕ್ಯೈವ ನಾನ್ಯಾಽಸ್ತಿ ದ್ವಿಸಂಖ್ಯಾಯಾ ಯತಸ್ತಾತಃ ।। <br />ಪೃಷ್ಟೋಽಧ್ಯರ್ಧ ಇತಿ ಪ್ರಾಹ ಸೋಪಹಾಸಮೃಷಿಃ ಸುಧೀಃ ।।  ೨೪ ।।  </div>
				<div class="verse">ವಾಯುರ್ವಾ ದೇವತಾ ಕೃತ್ಸ್ನಾ ತದನ್ಯಸ್ಯ ತದಾತ್ಮನಃ ।। <br />ಅರ್ಧತ್ವಂ ಸ್ಯಾತ್ಕನೀಯಸ್ತ್ವಾದ್ವ್ಯಾಪ್ಯಸ್ಯಾಗ್ನ್ಯಾದಿರೂಪಿಣಃ ।।  ೨೫ ।।  </div>
				<div class="verse">ಋದ್ಧಿಂ ಪ್ರಾಪದ್ಯತಃ ಸರ್ವಂ ವಾಯೌ ಸತಿ ಚರಾಚರಮ್ ।। <br />ತಸ್ಮಾದಧ್ಯರ್ಧ ಇತ್ಯೇವಂ ವಾಯುಮಾಚಕ್ಷತೇ ಬುಧಾಃ ।।  ೨೬ ।।  </div>
				<div class="verse">ಸಂಖ್ಯಾಪ್ರಾಧಾನ್ಯಮಧ್ಯರ್ಧೇ ವಿದಗ್ಧೇನ ವಿವಕ್ಷಿತಮ್ ।। <br />ಸರ್ವಮೃಧ್ನೋತಿ ಯತ್ಪ್ರಾಣೋ ತೇನೇತಿ ಶ್ರುತಿಹೃದ್ಗತಮ್ ।।  ೨೭ ।।  </div>
				<div class="verse">ಅನ್ನಾಶಿತೃತ್ವಸಿದ್ಧ್ಯರ್ಥಂ ಯಥಾ ವ್ಯುತ್ಪತ್ತಿರುಚ್ಯತೇ ।। <br />ಅನ್ನೇನಾಶ್ನುತ ಇತ್ಯೇವಮಧ್ಯರ್ಧಸ್ಯಾಪಿ ಯೋಜನಾಾ ।।  ೨೮ ।।  </div>
				<div class="verse">ಜನಿಮತ್ಸರ್ವಭೂತಾನಾಂ ಪ್ರಾಣೋಽನ್ತರ್ಭಾವಹೇತುತಃ ।। <br />ಪ್ರಾಣೋ ದೇವೋಽತ ಏವೈಕಸ್ತಸ್ಯೈವ ಮಹಿಮಾ ಪರಃ ।।  ೨೯ ।।  </div>
				<div class="verse">ಭರಣಾತ್ಸರ್ವಕಾರ್ಯಾಣಾಂ ಪ್ರಾಣೋ ಬ್ರಹ್ಮೇತಿ ಭಣ್ಯತೇ ।। <br />ತ್ಯದಿತ್ಯಾಚಕ್ಷತೇ ತಸ್ಮಾತ್ಪ್ರಾಣಂ ಬ್ರಹ್ಮ ಪರೋಕ್ಷತಃ ।।  ೩೦ ।।  </div>
				<div class="verse">ಸಾಕ್ಷಾನ್ನಿರ್ದೇಶನುತ್ತ್ಯರ್ಥಂ ಕಾರಣತ್ವಾವಬುದ್ಧಯೇ ।। <br />ಪ್ರಾಣಂ ಬ್ರಹ್ಮ ತ್ಯದಿತ್ಯಾದ್ದುಃ ಪಾರೋಕ್ಷ್ಯೇಣ ಮಹಾಧಿಯಃ ।।  ೩೧ ।।  </div>
				<div class="verse">ಕರಣೇಷ್ವೇಷು ಸರ್ವೇಷು ತಥಾ ಕಾರ್ಯಾತ್ಮಕೇಷು ಚ ।। <br />ಅಧ್ಯಾತ್ಮಾದಿಷು ಕಾರ್ತ್ಸ್ನ್ಯೇನ ತೇಷು ತೇಷ್ವವತಿಷ್ಠತೇ ।।  ೩೨ ।।  </div>
				<div class="verse">ಅಷ್ಟಧಾಽತಃ ಪುನಸ್ತಸ್ಯ ಭೇದೋಽಯಮುಪವರ್ಣ್ಯತೇ ।। <br />ಅಧಿಕಾರವಿಶೇಷೇಣ ಪೃಥಿವೀತ್ಯಾದಿನಾಽಧುನ಼ಾ ।।  ೩೩ ।।  </div>
				<div class="verse">ಅನನ್ತಭೇದಭಿನ್ನಸ್ಯ ಪುನರಪ್ಯಷ್ಟಧೋಚ್ಯತೇ ।। <br />ದೇವತಾಸಮುದಾಯಸ್ಯ ಭೇದಃ ಸಂಕ್ಷೇಪಲಕ್ಷಣಃ ।।  ೩೪ ।।  </div>
				<div class="verse">ಪೃಥಿವ್ಯಾಯತನಂ ಯಸ್ಯ ತತ್ಸ್ಥೋಽಗ್ನಿರ್ಲೋಕ ಏವ ಚ ।। <br />ತಸ್ಯಾಽಽಲೋಕನಹೇತುಃ ಸ್ಯಾದಗ್ನಿರ್ದೇವಸ್ಯ ಸರ್ವದಾ ।।  ೩೫ ।।  </div>
				<div class="verse">ಮನಶ್ಚ ಜ್ಯೋತಿರ್ವಿಜ್ಞಾನಂ ಸಂಕಲ್ಪಾದಿಸ್ವಲಕ್ಷಣಮ್ ।। <br />ಸ್ವರೂಪಂ ವಾ ಮನೋಜ್ಯೋತಿರ್ಯಸ್ಯ ದೇವಸ್ಯ ಭಣ್ಯತೇ ।।  ೩೬ ।।  </div>
				<div class="verse">ಕ್ಷಿತಿದೇಹೋಽಗ್ನಿನಯನೋ ಮನಃಸಂಕಲ್ಪಸಾಧನಃ ।। <br />ಯಃ ಪೃಥಿವ್ಯಭಿಮಾನ್ಯತ್ರ ಸರ್ವಸ್ಯೈವ ಪರಾಯಣಮ್ ।।  ೩೭ ।।  </div>
				<div class="verse">ಆಧ್ಯಾತ್ಮಿಕಸ್ಯ ಸರ್ವಸ್ಯ ಕಾರ್ಯಸ್ಯ ಕರಣಸ್ಯ ಚ ।। <br />ಪರಾಯಣಮವಷ್ಟಮ್ಭ ಆತ್ಮನಃ ಸ್ಯಾತ್ತಥಾವಿಧಮ್ ।।  ೩೮ ।।  </div>
				<div class="verse">ಯಾಜ್ಞವಲ್ಕ್ಯೇಹ ಯೋ ವಿದ್ಯಾದ್ವೇದಿತಿಾ ಸ್ಯಾತ್ಸ ಏವ ತು ।। <br />ಪಣ್ಡಿತೋ ನ ತ್ವನೇವಂವಿದ್ಯಥಾ ತ್ವಂ ಪಣ್ಡಿತಾಯಸೇ ।।  ೩೯ ।।  </div>
				<div class="verse">ಇಯತಾ ಯದಿ ಪಾಣ್ಡಿತ್ಯಂ ಲಭ್ಯತೇ ವೇದ ತರ್ಹಿ ತಮ್ ।। <br />ಶಾರೀರಃ ಪಾರ್ಥಿವೇಂಽಶೇಽತ್ರ ದೇವೋಽಧ್ಯಾತ್ಮಾಭಿಮಾನವಾನ್ ।।  ೪೦ ।।  </div>
				<div class="verse">ಪೃಥಿವ್ಯೇವಾಹಮಿತ್ಯೇವಂ ಯೋಽಭಿಮಾನೀ ವ್ಯವಸ್ಥಿತಃ ।। <br />ಲೋಮತ್ವಙ್ಭಾಂಸಸಂಘಾತಃ ಕಾರ್ಯಂ ತಸ್ಯಾಯಮೇವ ತು ।।  ೪೧ ।।  </div>
				<div class="verse">ಸ ಏಷ ದೇವೋ ಯಃ ಪೃಷ್ಟೋ ವದ ಭೂಯೋಽಪ್ಯಹಲ್ಲಿಕ ।। <br />ಯತೋಽಸಮಾಪ್ತಮೇವೇದಂ ದರ್ಶನಂ ತೇ ವಿವಕ್ಷಿತಮ್ ।।  ೪೨ ।।  </div>
				<div class="verse">ತಸ್ಯ ಕಾ ದೇವತೇತ್ಯೇನಮಪ್ರಾಕ್ಷೀತ್ಕ್ಷೋಭಿತೋ ರೂಷಾ ।। <br />ತಂ ಪ್ರತ್ಯಾಹಾಮೃತಮಿತಿ ಯಾಜ್ಞವಲ್ಕ್ಯೋಽಪಿ ದೇವತಾಮ್ ।।  ೪೩ ।।  </div>
				<div class="verse">ಯತೋ ಯೋ ಲಭತೇ ಸಿದ್ಧಿಂ ತಸ್ಯಾಸಾವೇವ ದೇವತಾ ।। <br />ವಿವಕ್ಷಿತೇಹ ವಿಜ್ಞೇಯಾಽಮೃತಮಿತ್ಯಾದಿಲಕ್ಷಣಾ ।।  ೪೪ ।।  </div>
				<div class="verse">ಯೋಷಿಜ್ಜಾಗ್ಧಸ್ಯ ಯೋನ್ನಸ್ಯ ರಸಃ ಸ್ಯಾತ್ಪರಿಣಾಮಜಃ ।। <br />ಮಾತೃಜಸ್ಯಾಸೃಜೋ ಹೇತುರಮೃತಂ ಸೋಽತ್ರ ಭಣ್ಯತೇ ।।  ೪೫ ।।  </div>
				<div class="verse">ರಸಾಚ್ಛೋಣಿತನಿಷ್ಪತ್ತಿಃ ಶೋಣಿತಾದ್ಬೀಜಸಂಶ್ರಯಾತ್ ।। <br />ಶರೀರಂ ಜಾಯತೇ ಸಾಕ್ಷಾದ್ಯೇನ ಶಾರೀರ ಉಚ್ಯತೇ ।।  ೪೬ ।।  </div>
				<div class="verse">ಅನ್ಯೇಽಮೃತಮಿದಂ ಪ್ರಾಹುರ್ದಿವ್ಯಂ ಚಾನ್ದ್ರಮಸಂ ಪಯಃ ।। <br />ತತ್ಪರ್ಜನ್ಯಾದಿನಾ ಜಾತಂ ದಾರ್ಢ್ಯಕೃತ್ಕ್ಷಿತಿದೇಹಯೋಃ ।।  ೪೭ ।।  </div>
				<div class="verse">ಉತ್ತರೇಷ್ವಪಿ ವಾಕ್ಯೇಷು ಯಥೋಕ್ತಮುಪಪಾದಯೇತ್ ।। <br />ನ್ಯಾಯಃ ಸಾಧಾರಣಂ ಸರ್ವಂ ವಿಶೇಷಸ್ತು ಪ್ರವಕ್ಷ್ಯತೇ ।।  ೪೮ ।। </div>
				<div class="verse">ಯೋಷಿತ್ಸಮಾಗಮೇಚ್ಛೇಹ ಕಾಮ ಇತ್ಯಭಿಧೀಯತೇ ।। <br />ಹೃದಯಂ ಬುದ್ಧಿರಾಲೋಕಃ ಸರ್ವಂ ತೇನ ಹಿ ಪಶ್ಯತಿ ।।  ೪೯ ।।  </div>
				<div class="verse">ಸ ಚ ಕಾಮಮಯೋ ದೇವಃ ಕಾಮಭಾವನಯಾಽಞ್ಜಿತಃ ।। <br />ದೇವತಾಽಸ್ಯ ಸ್ರಿಯೋ ಜ್ಞೇಯಾಃ ಕಾಮಃ ಸ್ರೀತೋ ಹಿ ಜಾಯತೇ ।।  ೫೦ ।।  </div>
				<div class="verse">ಶುಕ್ಲಾದೀನ್ಯತ್ರ ರೂಪಾಣಿ ಭಾಸ್ವರಾಣ್ಯುತ್ತರತ್ರ ತು ।। <br />ಸಾವಿತ್ರಃ ಪುರುಷಸ್ತಸ್ಯ ಚಕ್ಷುಃ ಸತ್ಯಂ ಚ ದೇವತಾ ।।  ೫೧ ।।  </div>
				<div class="verse">ರೂಪಭಾಸ್ಕರಸತ್ಯೇಷು ತ್ರಿಧೈಷೋಽಪಿ ವ್ಯವಸ್ಥಿತಃ ।। <br />ಪೂರ್ವವಚ್ಚೋತ್ತರತ್ರಾಪಿ ಸರ್ವತ್ರೈವ ತ್ರಿಧಾ ತ್ರಿಧಾ ।।  ೫೨ ।।  </div>
				<div class="verse">ಪ್ರತಿಶ್ರವಣವೇಲಾಯಾಂ ಶ್ರೋತ್ರೇ ಯಃ ಸಂನಿಧೀಯತೇ ।। <br />ಸ ತ್ವಯೇಹಾಭಿನಿರ್ದಿಷ್ಟೋ ದಿಶಸ್ತಸ್ಯಾಪಿ ದೇವತಾ ।।  ೫೩ ।।  </div>
				<div class="verse">ಅನ್ಧಕಾರಸ್ತಮೋ ಜ್ಞೇಯಂ ತಥಾ ಛಾಯಾಮಯಃ ಪುಮಾನ್ ।। <br />ಮೃತ್ಯುಶ್ಚ ದೇವತಾ ತಸ್ಯ ತಮಸೈವ ಮೃತಿರ್ಯತಃ ।।  ೫೪ ।।  </div>
				<div class="verse">ರೂಪಾಯತನದೇವಸ್ಯ ಪ್ರತಿಬಿಮ್ಬೋದಯಾಶ್ರಯಃ ।। <br />ವಿಶೇಷಕಾರ್ಯಂ ಪ್ರಾಣೋಽಸುಸ್ತಸ್ಯಾಪೀಹಾಧಿದೇವತಾ ।।  ೫೫ ।।  </div>
				<div class="verse">ಸಾಮಾನ್ಯಾಮ್ಮಯದೇಹಸ್ಯ ವಿಶಿಷ್ಟಾಃ ಕಾರ್ಯಮಸ್ಯ ತಾಃ ।। <br />ವರುಣೋ ದೇವತಾ ತಸ್ಯ ವರುಣಾದ್ವಿ ಸ ಜಾಯತೇ ।।  ೫೬ ।।  </div>
				<div class="verse">ಶುಕ್ರಸ್ನಾಯ್ವಸ್ಥಿಮಜ್ಜಾನೋ ಭವನ್ತಿ ಪಿತೃತೋ ಯತಃ ।। <br />ಪ್ರಜಾಪತಿತ್ವಂ ಪಿತರಿ ತಸ್ಮಾದೇತದಿಹೋಚ್ಯತೇ ।।  ೫೭ ।।  </div>
				<div class="verse">ಯಾವತ್ಕಿಂಚಿದ್ವಿಜಾನಾತಿ ಶಾಕಲ್ಯಃ ಸರ್ವಮೇವ ತತ್ ।। <br />ಪರ್ಯಪೃಚ್ಛದ್ಯಥಾಶಕ್ತಿ ಮುಕ್ತ್ವಾ ದಿಗ್ಜ್ಞಾನಮಾತ್ರಕಮ್ ।।  ೫೮ ।।  </div>
				<div class="verse">ಅವಶಿಷ್ಟಂ ಯದಪ್ಯಸ್ಯ ತನ್ಮಾಂ ಪೃಚ್ಛತು ಕಾಮತಃ ।। <br />ಇತಿ ಚೇತಸಿ ಸಂಧಾಯ ಯಾಜ್ಞವಲ್ಕ್ಯೋಽಭ್ಯಭಾಷತ ।।  ೫೯ ।।  </div>
				<div class="verse">ಅತಿನಿರ್ಬನ್ಧತೋ ವಾಽಪಿ ನಿಷೇಧ್ಯೋಽಯಂ ಪ್ರಮಾದವಾನ್ ।। <br />ಇತ್ಯೇತದ್ಧೃದಯೇ ಕೃತ್ವಾ ಕಾರುಣ್ಯಾತ್ತಮಥಾಬ್ರವೀತ್ ।।  ೬೦ ।। </div>
				<div class="verse">ಮಯ್ಯಗ್ನೌ ಶಿಶುವನ್ಮೋಹಾತ್ಪ್ರವಿಶನ್ತಂ ನ ಕಶ್ಚನ ।। <br />ತ್ವಾಂ ವಾರಯತಿ ಯತ್ನೇನ ಸಾಧುಬ್ರಾಹ್ಮಣಸಂಸದಿ ।।  ೬೧ ।।  </div>
				<div class="verse">ಸರ್ವೇಷಾಮಪಿ ನೂನಂ ತ್ವಂ ಹನ್ತವ್ಯತ್ವೇನ ಸಂಮತಃ ।। <br />ಅಕ್ರತ ತ್ವಾಂ ಯತೋ ವಿಪ್ರಾಃ ಸಂದಂಶಂ ಮಯಿ ಪಾವಕೇ ।।  ೬೨ ।।  </div>
				<div class="verse">ತಸ್ಮಾದ್ಬುಧ್ಯಸ್ವ ಶಾಕ್ಲ್ಯ ಮಹದ್ಭಯಮುಪಸ್ಥಿತಮ್ ।। <br />ಅತಿನಿರ್ಮಥನಾದಗ್ನಿಶ್ಚನ್ದನಾದಪಿ ಜಾಯತೇ ।।  ೬೩ ।। </div>
				<div class="verse">ವಿಷಾಯತೇಽಮೃತಮಪಿ ಯಥಾ ಪಥ್ಯಂ ಮುಮೂರ್ಷತಃ ।। <br />ತಥೈವ ನಾಗ್ರಹೀತ್ಸೂಕ್ತಂ ಶಾಕಲ್ಯಃ ಕಾಲಚೋದಿತಃ ।।  ೬೪ ।।  </div>
				<div class="verse">ಬ್ರಾಹ್ಮಣೈರ್ಘಾತಯಿಷ್ಯಾಮಿ ಮಾಂ ಜಿಘಾಂಸನ್ತಮಾಶ್ವಿಮಮ್ ।। <br />ಇತ್ಯುರ್ಥಂ ಕೋಪಕೃದ್ವಾಕ್ಯಂ ಶಾಕಲ್ಯೋ ಮುನಿರಬ್ರವೀತ್ ।।  ೬೫ ।। </div>
				<div class="verse">ಅಙ್ಗಾರಾವಕ್ಷಯಣೋಕ್ತ್ಯಾ ವಿದ್ವಾನ್ಕಿಂ ಬ್ರಹ್ಮ ಶ್ರೇಯಸಃ ।। <br />ಅತ್ಯವಾದೀಸ್ತ್ವಮಜ್ಞಃ ಸನ್ಕಾ ವಿದ್ಯಾ ಫಲಿನೀ ತವ ।।  ೬೬ ।।  </div>
				<div class="verse">ದಿಗ್ವಿಭಾಗಾಧಿಕಾರೇಣ ಯಥೋಕ್ತಾ ಏವ ದೇವತಾಃ ।। <br />ಪಞ್ಚಧೇಹೋಪದಿಶ್ಯನ್ತೇ ತದೇತದನುವರ್ಣ್ಯತೇ ।।  ೩೭ ।। </div>
				<div class="verse">ಕಾ ವಿದ್ಯಾ ಸಫಲಾ ಸಾಕ್ಷಾತ್ತವೇತಿಪ್ರಶ್ನವಾದಿನಮ್ ।। <br />ಸದೇವಾಃ ಸಪ್ರತಿಷ್ಠಾಶ್ಚ ದಿಶೋ ವೇದೇತ್ಯಥಾಬ್ರವೀತ್ ।।  ೬೮ ।।  </div>
				<div class="verse">ಸದೇವಸಪ್ರತಿಷ್ಠಾದಿಶರೀರಂ ಪ್ರತಿಜಜ್ಞಿವಾನ್ ।। <br />ಆತ್ಮಾನಂ ಸ ಮುನಿಃ ಪೃಷ್ಟೋ ಯತಸ್ತಂ ಪರ್ಯಪೃಚ್ಛತ ।।  ೬೯ ।।  </div>
				<div class="verse">ಸದೇವಾಃ ಸಪ್ರತಿಷ್ಠೈತಾ ದಿಶೋಽಹಮಿತಿವಾದಿನಮ್ ।। <br />ಪ್ರಾಚ್ಯಾಂ ಕಿಂದೇವತೋಽಸೀತಿ ವಿದಗ್ಧಸ್ತಮಪೃಚ್ಛತ ।।  ೭೦ ।।  </div>
				<div class="verse">ಪೂರ್ವದಿಗಾತ್ಮಭೂತಂ ಮಾಂ ತ್ವಂ ವಿದ್ಧ್ಯಾದಿತ್ಯಾದೇವತಮ್ ।। <br />ಇತ್ಯುಕ್ತೇ ತಮೃಷಿಂ ಭೂಯಃ ಸ ಪ್ರತಿಷ್ಠಾಮಪೃಚ್ಛತ ।।  ೭೧ ।।  </div>
				<div class="verse">ಸರ್ವರೂಪಾತ್ಮಕಃ ಸೂರ್ಯಶ್ಚಕ್ಷುಷ್ಯೇವ ಪ್ರತಿಷ್ಠಿತಃ ।। <br />ಸರ್ವರೂಪೇಷು ಚಕ್ಷುಶ್ಚ ರೂಪಾಣಿ ಹೃದಯೇ ತಥಾ ।।  ೭೨ ।।  </div>
				<div class="verse">ರೂಪಾರಬ್ಧಮಿದಂ ಚಕ್ಷೂ ರೂಪಾಣಾಮೇವ ತದ್ಗಹಾತ್ ।। <br />ಅಭಿವ್ಯಙ್ಗ್ಯಸಜಾತೀಯೋ ವ್ಯಞ್ಜಕೋ ರೂಪದೀಪವತ್ ।।  ೭೩ ।।  </div>
				<div class="verse">ಅಶೇಷವಿಷಯಾತ್ಮತ್ವಂ ಮನೋಬುದ್ಧ್ಯೋರ್ವಿನಿರ್ದಿಶೇತ್ ।। <br />ಸರ್ವಗೋಚರಭಾಸಿತ್ವಾತ್ತಾದಾತ್ಮ್ಯೇ ತಚ್ಚ ಯುಜ್ಯತೇ ।।  ೭೪ ।।  </div>
				<div class="verse">ಏಷ ಏವಾನುಸಂಧೇಯೋ ನ್ಯಾಯೋ ಯೋಽಯಮಿಹೋದಿತಃ ।। <br />ವಕ್ಷ್ಯಮಾಣಾಸು ಸರ್ವಾಸು ದಿಕ್ಷು ಪ್ರತ್ಯೇಕಶಃ ಕ್ರಮಾತ್ ।।  ೭೫ ।।  </div>
				<div class="verse">ಪ್ರಾಚ್ಯಾಂ ರೂಪೋಪಸಂಹಾರೋ ದಿಕ್ತ್ರ್ಯೇ ಕರ್ಮಸಂಹೃತಿಃ ।। <br />ಧ್ರುವಾಯಾಂ ಸಂಹೃತಿರ್ನಾಮ್ನೋ ಹೃದ್ಯೇವಂ ಸರ್ವಸಂಹೃತಿಃ ।।  ೭೬ ।।  </div>
				<div class="verse">ಕೇವಲಂ ಕರ್ಮ ಯಾಮ್ಯಾಯಾಂ ಪ್ರತೀಚ್ಯಾಂ ಪುತ್ರಜನ್ಮ ಚ ।। <br />ಜ್ಞಾನಯುಕ್ತಮುದೀಚ್ಯಾಂ ಚ ಕರ್ಮೈವಮುಪಸಂಹೃತಮ್ ।।  ೭೭ ।।  </div>
				<div class="verse">ನಾಮ್ನಶ್ಚಾಪ್ಯುಪಸಂಹಾರೋ ಧ್ರುವಾಯಾಂ ಹೃದಿ ವರ್ಣಿತಃ ।। <br />ಏವಂ ಕ್ರಮೇಣ ನಿಃಶೇಷಂ ಜಗದ್ಧೃದ್ಯುಪಸಂಹೃತಮ್ ।।  ೭೮ ।।  </div>
				<div class="verse">ಸಾಮರ್ಥ್ಯಾಚ್ಚ ಮನೋಽಪ್ಯತ್ರ ವಿಜ್ಞೇಯಮುಪಸಂಹೃತಮ್ ।। <br />ರೂಪಾದಿಪಞ್ಚಕಂ ಯಸ್ಮಾತ್ತದ್ದ್ವಾರೇಣಾಽಽಶ್ರಿತಂ ಹೃದಿ ।।  ೭೯ ।।  </div>
				<div class="verse">ನಿಃಶೇಷಂ ಬ್ರಹ್ಮಲೋಕಾನ್ತಂ ಸಂಹೃತ್ಯ ಹೃದಯಾತ್ಮನಾ ।। <br />ಯಾಜ್ಞವಲ್ಕ್ಯಂ ಸ್ಥಿತಂ ಭೂಯೋ ವಿದಗ್ಧಃ ಪರ್ಯಪೃಚ್ಛತ ।।  ೮೦ ।।  </div>
				<div class="verse">ಸರ್ವೋಪಸಂಹೃದ್ಧೃದಯಂ ಬ್ರೂಹಿ ಕ್ವೇೈತತ್ಪ್ರತಿಷ್ಠಿತಮ್ ।। <br />ಇತ್ಯುಕ್ತೋಽಹ಼ಲ್ಲಿಕೇತ್ಯೇವಂ ಸಂಬೋಧ್ಯೋತ್ತರಮಬ್ರವೀತ್ ।।  ೮೧ ।।  </div>
				<div class="verse">ಅಹ಼ಲ್ಲಿಕೇತಿ ವಚಸಾ ನಾಽಽಧಾರಾನ್ತರಮುಚ್ಯತೇ ।। <br />ಆದ್ಯುದಾತ್ತತ್ವಲಿಙ್ಗೇನ ಹ್ಯಭಿಧಾನಂ ವಿದಗ್ಧವತ್ ।।  ೮೨ ।।  </div>
				<div class="verse">ಪ್ರೇತೀಭೂತೋಽಸಿ ನೂನಂ ತ್ವಂ ಪ್ರೇತವದ್ಭಾಷಸೇ ಯತಃ ।। <br />ಲೀಯತೇಽಹನಿ ರಾತ್ರೌ ಚ ವ್ಯಜ್ಯತೇಽಹ಼ಲ್ಲಿಕಸ್ತತಃ ।।  ೮೩ ।।  </div>
				<div class="verse">ಮತ್ತಃ ಶರೀರಾತ್ಕ್ವಾನ್ಯತ್ರ ಮಥ್ಯೇಘಾತಃ ಪ್ರತಿಷ್ಠಿತಮ್ ।। <br />ಅಸ್ಮದನ್ಯತ್ರ ಮನ್ವೀಥಾ ಯತ್ರೇದಂ ಹೃದಯಂ ಕ್ವಚಿತ್ ।।  ೮೪ ।।  </div>
				<div class="verse">ಯದ್ಯೇತದ್ದೇಹತೋಽನ್ಯತ್ರ ಹೃದಯಂ ಸ್ಯಾದವಸ್ಥಿತಮ್ ।। <br />ಹೃದ್ವಿಯುಕ್ತಂ ತದಾ ದೇಹಮದ್ಯುಃ ಶ್ವಾನೋ ಮೃತಂ ಧ್ರುವಮ್ ।।  ೮೫ ।।  </div>
				<div class="verse">ನ ತ್ವಯಂ ಮೃತ ಇತ್ಯಸ್ಮಾತ್ಕಾರಣಾದವಸೀಯತಾಮ್ ।। <br />ವನಸಿಂಹವದೇವೈತದ್ದ್ವಯಮನ್ಯೋನ್ಯಸಂಶ್ರಯಮ್ ।।  ೮೬ ।।  </div>
				<div class="verse">ನರ್ತೇ ಲಿಙ್ಗಂ ಶರೀರಸ್ಯ ಸ್ಥಿತಿಃ ಕಾಚಿದಿಹೇಷ್ಯತೇ ।। <br />ನ ಶರೀರಂ ವಿನಾ ಲಿಙ್ಗಂ ಕಸ್ಮೈಚಿತ್ಕರ್ಮಣೇ ಕ್ಷಮಮ್ ।।  ೮೭ ।।  </div>
				<div class="verse">ನ ಹ್ಯನ್ಯೋನ್ಯಾತಿರೇಕೇಣ ಸಂಹತಾನಾಂ ಕ್ವಚಿತ್ಥಿತಿಃ ।। <br />ಸಂಹತಂ ಚ ಪ್ರತೀಚೋಽನ್ಯಜ್ಜಗದೇತಚ್ಚರಾಚರಮ್ ।।  ೮೮ ।।  </div>
				<div class="verse">ಕಾರ್ಯತ್ವಾದ್ದೂಯಮಪ್ಯೇತದ್ಯತೋ ನ ಸ್ವಾಶ್ರಯಂ ತತಃ ।। <br />ತತ್ಪ್ರತಿಷ್ಠಾಮಥಾಪ್ರಾಕ್ಷೀಚ್ಛಾಕಲ್ಯೋ ನಿರ್ಣಯೇಚ್ಛಯಾ ।।  ೮೯ ।। </div>
				<div class="verse">ದ್ವಾವಪ್ಯೇತೌ ಮಮಾಽಽತ್ಮಾನೌ ಪ್ರಾಣ ಏವ ಪ್ರತಿಷ್ಠಿತೌ ।। <br />ಪ್ರಾಣೋಽಪಾನೇ ಸ ಚ ವ್ಯಾನ ಉದಾನೇ ವ್ಯಾನ ಆಶ್ರಿತಃ ।।  ೯೦ ।। </div>
				<div class="verse">ಸಮಾನೇ ಚ ತಥೋದಾನಃ ಸೂತ್ರಾತ್ಮನಿ ಸಮಾಶ್ರಿತಃ ।। <br />ಏವಮೇಪ ಸಮಾನಾನ್ತಃ ಶಾಕಲ್ಯಪ್ರಶ್ನನಿರ್ಣಯಃ ।।  ೯೧ ।।  </div>
				<div class="verse">ದೇಹಹೃದ್ವಾಯವೋಽನ್ಯೋನ್ಯಪ್ರತಿಷ್ಠಾಃ ಸಂಹತತ್ವತಃ ।। <br />ಪ್ರಯುಕ್ತಾಃ ಕರ್ಮಣಾ ಪುಂಸಾಂ ವರ್ತನ್ತೇ ಭೋಗಸಿದ್ಧಯೇ ।।  ೯೨ ।।  </div>
				<div class="verse">ಸಕಾರಣಮಿದಂ ಸರ್ವಮಾಕಾಶಾನ್ತಂ ಯಥೋದಿತಮ್ ।। <br />ಓತಂ ಪ್ರೋತಂ ಚ ಯತ್ರೇದಂ ತದಕ್ಷರಮಥೋಚ್ಯತೇ ।।  ೯೩ ।।  </div>
				<div class="verse">ವಿಹಾಯಾಽಽಖ್ಯಾಯಿಕಾರೂಪಂ ಸ್ವೇನೈವ ವಚಸಾ ಶ್ರುತಿಃ ।। <br />ಪುರುಷಾರ್ಥಂ ಸಮಾಪಿತ್ಸುಃ ಸ ಏಷ ಇತಿ ಚಾವದತ್ ।।  ೯೪ ।।  </div>
				<div class="verse">ಪ್ರಶಾಸನ ಇದಂ ತಸ್ಥೌ ಯಸ್ಯಾನ್ತರ್ಯಾಮಿರೂಪಿಣಃ ।। <br />ಸ ಏಷ ನೇತಿ ನೇತೀತಿ ಮಧುಕಾಣ್ಡೇಽಪಿ ವರ್ಣಿತಃ ।।  ೯೫ ।।  </div>
				<div class="verse">ನನು ಬ್ರಹ್ಮಾಧಿಕಾರತ್ವಾತ್ಕಥಮಾತ್ಮೇತ್ಯುನೂದ್ಯತೇ ।। <br />ನೈಷ ದೋಷೋಽತಿರೇಕೇಣ ನಾಽಽತ್ಮನೋ ಬ್ರಹ್ಮತಾ ಯತಃ ।।  ೯೬ ।।  </div>
				<div class="verse">ಗ್ರಾಹ್ಯತ್ವಂ ಶರಣಂ ಸಙ್ಗೋ ಭಯಂ ಚಾಜ್ಞಾನಕಾರಣಮ್ ।। <br />ತದತ್ಯಯಾದ್ಭಯಾನ್ತಾನಿ ನ ಸನ್ತಿ ಪ್ರತ್ಯಗಾತ್ಮನಿ ।।  ೯೭ ।। </div>
				<div class="verse">ನಿರವಿದ್ಯೋಽಸಿತೋ ಭಾಸ್ವದವಿಲುಪ್ತಚಿದಾತ್ಮಕಃ ।। <br />ಯತ ಏವಮತೋ ನಾಸ್ಯ ನಾಶಾನ್ತಾ ವಿಕ್ರಿಯಾಽಽತ್ಮನಃ ।।  ೯೮ ।।  </div>
				<div class="verse">ಕಾರ್ಯಧರ್ಮಾನತೀತ್ಯೈತಾಂಸ್ತದ್ಧೇತೋರಪ್ಯತಿಕ್ರಮಾತ್ ।। <br />ಅಪೂರ್ವಾನಪರಾದ್ಯೇಕಃ ಪೂರ್ಣಃ ಸ್ವಾತ್ಮನ್ಯವಸ್ಥಿತಃ ।।  ೯೯ ।।  </div>
				<div class="verse">ಶ್ರುತಿಃ ಸ್ವೇನೈವ ವಚಸಾ ಸಾಕ್ಷಾದಿತ್ಯಾದಿಲಕ್ಷಣಮ್ ।। <br />ಸಮಾಪಯ್ಯಾಽಽತ್ಮವಿಜ್ಞಾನಂ ಭೂಯೋಽಪ್ಯಾಖ್ಯಾನರೂಪಕಮ್ ।।  ೧೦೦ ।। </div>
				<div class="verse">ಗೃಹೀತ್ವಾ ಪರಿಪಪ್ರಚ್ಛ ಶಾಕಲ್ಯಮಭಿಮಾನಿನಮ್ ।। <br />ಯಾಜ್ಞವಲ್ಕ್ಯಾತ್ಮಿಕಾ ಭೂತ್ವಾ ಹ್ಯತಿನಿರ್ಬನ್ಧಕಾರಿಣಮ್ ।।  ೧೦೧ ।।  </div>
				<div class="verse">ಧನಂ ನಿಸೃಷ್ಟಂ ರಾಜ್ಞೇಹ ಬ್ರಹ್ಮಿಷ್ಠೋದ್ದೇಶತೋ ಯತಃ ।। <br />ಪ್ರಷ್ಟುಂ ನೈವಾಧಿಕಾರೋಽತೋಽಬ್ರಹ್ಮಿಷ್ಠಸ್ಯೇಹ ವಿದ್ಯತೇ ।।  ೧೦೨ ।।  </div>
				<div class="verse">ಅಬ್ರಹ್ಮಿಷ್ಠತ್ವಸಿದ್ಧ್ಯರ್ಥಮತೋಽಪ್ರಾಕ್ಷೀದ್ರುಷಾಽನ್ವಿತಃ ।। <br />ಸ ಯಾಜ್ಞವಲ್ಕ್ಯಃ ಶಾಕಲ್ಯಂ ಸಾಪರಾಧತ್ವಸಿದ್ಧಯೇ ।।  ೧೦೩ ।।  </div>
				<div class="verse">ಸ ಏಷ ನೇತಿ ನೇತ್ಯಾದ್ಯಃ ಪ್ರಶ್ನೋ ವಾಽಯಂ ಸಮೀಕ್ಷ್ಯತಾಮ್ ।। <br />ಮಧ್ಯೇ ವಾಕ್ಯಚ್ಛಿದೋಽಭಾವಾದಿತಿಶಬ್ದಸ್ಯ ಪೂರ್ವವತ್ ।।  ೧೦೪ ।।  </div>
				<div class="verse">ಸಮಾಸವ್ಯಾಸರೂಪೇಣ ಶಾಕಲ್ಯೋ ಯದಪೃಚ್ಛತ ।। <br />ತತಃ ಪರಸ್ತಾಚ್ಛಾಕಲ್ಯಂ ಯಾಜ್ಞವಲ್ಕ್ಯೋಽಪ್ಯಪೃಚ್ಛತ ।।  ೧೦೫ ।।  </div>
				<div class="verse">ಐಕಾತ್ಮ್ಯೇ ಸರ್ವಮೇವೇದಂ ಕಾರ್ಯಕಾರಣಲಕ್ಷಣಮ್ ।। <br />ಸಮಾಪನೀಯಂ ನಿಃಶೇಷಂ ಸಮಾಸವ್ಯಾಸವರ್ಜಿತೇ ।।  ೧೦೬ ।।  </div>
				<div class="verse">ಅಪಿ ಶಾಸ್ರಾರ್ಥಸಂಬನ್ಧ ಉತ್ತರಸ್ಯಾಃ ಶ್ರುತೇರಯಮ್ ।। <br />ತದನುಕ್ತೌ ಯತಃ ಪೂರ್ವಂ ಸರ್ವಂ ಸ್ಯಾತ್ತುಷಕಣ್ಡನಮ್ ।।  ೧೦೭ ।।  </div>
				<div class="verse">ಅಷ್ಟಾವಾಯತನಾನ್ಯತ್ರ ಪೃಥಿವ್ಯಾದೀನಿ ನಿರ್ದಿಶೇತ್ ।। <br />ಅಗ್ನ್ಯೋದಯಸ್ತಥಾ ಲೋಕಾ ಅಮೃತಾದ್ಯಾಶ್ಚ ದೇವತಾಃ ।।  ೧೦೮ ।।  </div>
				<div class="verse">ಶಾರೀರಪ್ರಮುಖಾಸ್ತದ್ವದಷ್ಟೌ ಜ್ಞೇಯಾ ಯಥೋದಿತಾಃ ।। <br />ಪುರುಷಾಃ ಸರ್ವ ಏವಾಮೀ ಪುನರ್ದಿಕ್ಷೂಪಸಂಹೃತಾಃ ।।  ೧೦೯ ।। </div>
				<div class="verse">ದಿಶಶ್ಚ ಹೃದಯೇ ಸರ್ವಾಃ ಸಮಾನೇ ಹೃದಯಾದಿಕಮ್ ।। <br />ಏವಂ ಸಮಾನೇ ಸಂಕ್ಷೇಪೋ ವಿಕಾಸೋಽನನ್ತದೇವತಾಃ ।।  ೧೧೦ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಮೋಹಸ್ಯ ಮಹಿಮೈಷ ತ್ವಯೋದಿತಃ ।। <br />ಯತೋಽವಿದ್ಯೈವ ಪ್ರಥತೇ ಕಾರ್ಯಕಾರಣರೂಪಿಣೀ ।।  ೧೧೧ ।।  </div>
				<div class="verse">ಸ್ವಾತ್ಮಾವಿದ್ಯಾನುರೋಧ್ಯೇವ ಸಮಾಸವ್ಯಾಸತಾಮಗಾತ್ ।। <br />ಆತ್ಮಾ ಸ್ವತಸ್ತು ಭಾಸ್ವಚ್ಚಿನ್ಮಾತ್ರಃ ಪೂರ್ಣೋ ನಿರಞ್ಜನಃ ।।  ೧೧೨ ।।  </div>
				<div class="verse">ಯಃ ಸ ಏತಾಂಸ್ತ್ವಯಾ ಪೃಷ್ಟಾಂಶ್ಚತುರೋಽಪ್ಯಷ್ಟಕಾನಿಹ ।। <br />ನಿರುಹ್ಯ ಕಾರ್ಯತಾಂ ನೀತ್ವಾ ಪ್ರತ್ಯುಹ್ಯಾಥಾಽಽತ್ಮಕಾರಣೇ ।।  ೧೧೩ ।। </div>
				<div class="verse">ವಿಭಜ್ಯಕಾರಣಾದುಚ್ಚೈರ್ನೀತ್ವಾ ಕಾರ್ಯಾತ್ಮತಾಂ ಮುಹುಃ ।। <br />ವಸ್ತುವೃತ್ತೇನ ನಿಃಶೇಷಾನ್ಕಾರ್ಯಕಾರಣಲಕ್ಷಣಾನ್ ।।  ೧೧೪ ।।  </div>
				<div class="verse">ಯೋಽತ್ಯಕ್ರಾಮದನಾನಾತ್ವೋ ಭೇದಸಂಸರ್ಗವರ್ಜಿತಃ ।। <br />ತಂ ತ್ವೌಪನಿಷದಂ ದೇವ ಸಾಕ್ಷಾದಿತ್ಯಾದಿಲಕ್ಷಣಮ್ ।।  ೧೧೫ ।।  </div>
				<div class="verse">ಆಸ್ವೇವೋಪನಿಷತ್ಸ್ವೇನಂ ಯತೋ ವ್ಯಾಚಕ್ಷತೇ ಬುಧಾಃ ।। <br />ಕರ್ಮಕಾಣ್ಡೇ ವಿರೋಧಿತ್ವಾನ್ನೈವೈನಂ ವ್ಯಾಚಚಕ್ಷಿರೇ ।।  ೧೧೬ ।।  </div>
				<div class="verse">ತಂ ತ್ವೌಪನಿಷದಂ ಧೀರಾ ಬ್ರಹ್ಮಾತ್ಮಾನಂ ಪ್ರಚಕ್ಷತೇ ।। <br />ತಂ ತ್ವಾ ಪೃಚ್ಛಾಮಿ ಶಾಕಲ್ಯ ತಂ ಮಹ್ಯಂ ಬ್ರೂಹಿ ತತ್ತ್ವತಃ ।।  ೧೧೭ ।।  </div>
				<div class="verse">ನ ಚೇದ್ವಕ್ಷ್ಯಸಿ ತಂ ಮೇ ತ್ವಂ ಮೂರ್ಧಾ ತೇ ವಿಪತಿಷ್ಯತಿ ।। <br />ನ ವಿಜಜ್ಞೌ ಚ ಶಾಕಲ್ಯಸ್ತಮಾತ್ಮಾನಂ ಯಥೋದಿತಮ್ ।।  ೧೧೮ ।।  </div>
				<div class="verse">ತತಃ ಸ ಯಾಜ್ಞವಲ್ಕ್ಯೋತ್ಥಶಾಪವಾಕ್ಯಾಖ್ಯವಹ್ನಿನಾ ।। <br />ದಗ್ಧಃ ಸದ್ಯೋ ಮಮಾರೈವ ಬ್ರಹ್ಮವಿದ್ವಿಡ್ಜ್ವರಾನ್ವಿತಃ ।।  ೧೧೯ ।। </div>
				<div class="verse">ಕರ್ಮಪ್ರಕರಣೇ ನಾಯಂ ಶ್ರುತಃ ಪೂರ್ವಂ ಕದಾಚನ ।। <br />ಮಿತ್ಯಂ ಹ್ಯುಪನಿಷತ್ಸ್ವೇವ ಶ್ರೂಯತೇ ವೈದಿಕೀಷ್ವಯಮ್ ।।  ೧೨೦ ।।  </div>
				<div class="verse">ಕರ್ಮಕಾಣ್ಡಾದಪಚ್ಛಿದ್ಯ ತೇನಾತ್ರೈವೈಷ ಭಣ್ಯತೇ ।। <br />ಅಪಿ ಪ್ರಾಪ್ತಂ ಕರ್ಮಕಾಣ್ಡೇ ತದ್ವಿರೋಧಾತ್ತು ನಾಬ್ರವೀತ್ ।।  ೧೨೧ ।।  </div>
				<div class="verse">ಪ್ರತ್ಯಗ್ಜ್ಞಾನಸ್ಯ ನೈವಾತಃ ಕರ್ಮಣಾ ಸ್ಯಾತ್ಸಮುಚ್ಚಯಃ ।। <br />ಐಕಾತ್ಮ್ಯವಸ್ತುವಿಜ್ಞಾನಂ ಕರ್ಮಭಿರ್ಹಿ ವಿರುಧ್ಯತೇ ।।  ೧೨೨ ।।  </div>
				<div class="verse">ಅಪರೇ ಪಣ್ಡಿತಂಮನ್ಯಾಃ ಸಮ್ಯಗ್ಜ್ಞಾತಾತ್ಮತತ್ತ್ವಕಾಃ ।। <br />ಕರ್ಮವ್ಯಧ್ವೇಷು ಕುರ್ವನ್ತಿ ಯಥಾವಸ್ತ್ವಾತ್ಮಬೋಧನಮ್ ।।  ೧೨೩ ।।  </div>
				<div class="verse">ವಸ್ತುತನ್ತ್ರಂ, ನ ಹಿ ಜ್ಞಾನಂ ಕರ್ತೃತನ್ತ್ರಂ ಕ್ರಿಯಾ ಯಥಾ ।। <br />ಕರ್ಮವ್ಯಧ್ವೋಪರೋಧೇನ ಹ್ಯನ್ಯಥಾತ್ವಂ ಪ್ರಪದ್ಯತೇ ।।  ೧೨೪ ।।  </div>
				<div class="verse">ಯತ್ಕರ್ತುಮನ್ಯಥಾ ಕರ್ತುಮಕರ್ತುಂ ವಾಽಪಿ ಶಕ್ಯತೇ ।। <br />ಸ್ವಾತನ್ತ್ರ್ಯಾತ್ತತ್ರ ಭವತಾ ಕ್ರಿಯತಾಂ ತದ್ಯಥೇಷ್ಟಕಮ್ ।।  ೧೨೫ ।।  </div>
				<div class="verse">ವಸ್ತುವೃತ್ತಾನುರೋಧ್ಯೇವ ಯತ್ತು ಜ್ಞಾನಂ ಭವೇದಿಹ ।। <br />ವ್ಯಭಿಚಾರಂ ನ ತದ್ಯಾತಿ ಪುರುಷೇಚ್ಛಾವಶಾತ್ಕ್ವಚಿತ್ ।।  ೧೨೬ ।।  </div>
				<div class="verse">ಉಪವಾದಿನೇಹ ವಿದುಷೋ ನ ಭಾವ್ಯಂ ಕಸ್ಯಚಿತ್ಕ್ವಚಿತ್ ।। <br />ಏವಂವಿದಪಿ ಸಞ್ಶತ್ರುರುಪವಾದಾದಭೂದ್ಯತಃ ।।  ೧೨೭ ।।  </div>
				<div class="verse">ದಗ್ಧಕ್ರೋಧನಿದಾನಃ ಸನ್ಯಾಜ್ಞವಲ್ಕ್ಯೋಽಪಿ ಶತ್ರುತಾಮ್ ।। <br />ಶಾಕಲ್ಯಸ್ಯಾಪಿ ಸಂಯಾಚ ಉಪವಾದೈಕದೋಷತಃ ।।  ೧೨೮ ।।  </div>
				<div class="verse">ತಸ್ಮಾನ್ನೈವೋಪವಾದೀ ಸ್ಯಾದ್ಯಾಜ್ಞವಲ್ಕ್ಯೋಽಪಿ ಶತ್ರುತಾಮ್ ।। <br />ಯಸ್ಮಾದಗಾತ್ಕಷ್ಟತರಂ ನೋಪವಾದಾದತಃ ಪರಮ್ ।।  ೧೨೯ ।।  </div>
				<div class="verse">ಪರಲೋಕವಿನಾಶೋಽಪಿ ವಿದ್ವದ್ವಿದ್ವೇಷಕಾರಣಾತ್ ।। <br />ಅಗ್ನಿಹೋತ್ರಾಗ್ನಿಸಂಸ್ಕಾರಂ ಯತೋ ನಾವಾಪ ಶಾಪತಃ ।।  ೧೩೦ ।।  </div>
				<div class="verse">ಪರಿಮೋಷಿಣೋ ಯತೋಽಸ್ಥೀನಿ ಧನಶಙ್ಕಾಪ್ರಚೋದಿತಾಃ ।। <br />ತಾನ್ಯಪ್ಯಸ್ಯಾರಪಜಙ್ರುಸ್ತೇ ಬ್ರಹ್ಮವಿದ್ವೇಷಹೇತುತಃ ।।  ೧೩೧ ।।  </div>
				<div class="verse">ಅನಾತ್ಮಾರ್ಥನಿಷೇಧೇನ ಯೋ ನೇತೀತಿ ಪುರೋದಿತಃ ।। <br />ವಿಧಿದ್ವಾರೇಣ ತಸ್ಯೈವ ನಿರ್ದೇಶಾರ್ಥಂ ಪರಾ ಶ್ರುತಿಃ ।।  ೧೩೨ ।। </div>
				<div class="verse">ಮೂಲಂ ಚ ಜಗತೋ ವಾಚ್ಯಮತ ಆಖ್ಯಾನತೋಽಪಿ ಚ ।। <br />ಜಿತ್ವಾ ದೇಯಾ ದ್ವಿಜಾನ್ಗಾವ ಇತ್ಯರ್ಥಂ ಚೋತ್ತರಾ ಶ್ರುತಿಃ ।।  ೧೩೩ ।।  </div>
				<div class="verse">ಸಾಧರ್ಮ್ಯೇ ಸತಿ ವೈಧರ್ಮ್ಯಂ ಶಕ್ಯಂ ಪ್ರಷ್ಟುಂ ಯತಸ್ತತಃ ।। <br />ಸಾಧರ್ಮ್ಯಮುಚ್ಯತೇ ಶ್ರುತ್ಯಾ ತದ್ವನಸ್ಪತಿಮರ್ತ್ಯಯೋಃ ।।  ೧೩೪ ।।  </div>
				<div class="verse">ಬೀಜಾದ್ವನಸ್ಪತೇರ್ಜನ್ಮ ಮೂಲಾಚ್ಚೇಹೋಪಲಭ್ಯತೇ ।। <br />ಮರ್ತ್ಯಸ್ಯ ಜನ್ಮಮೂಲಂ ಯತ್ತದ್ಬ್ರೂತ ಬ್ರಾಹ್ಮಣಾ ಮಮ ।।  ೧೩೫ ।। </div>
				<div class="verse">ರೇತೋ ಮೂಲಂ ನ ವೋ ವಾಚ್ಯಂ ಜೀವತಸ್ತದ್ಧಿ ಜಾಯತೇ ।। <br />ನ ಮೃತಸ್ಯೇಹ ರೇತೋಽಪಿ ವಿದ್ಯತೇ ಕಸ್ಯಚಿತ್ಕಚಿತ್ ।।  ೧೩೬ ।।  </div>
				<div class="verse">ಅಪಿ ಧಾನಾರುಹೋ ವೃಕ್ಷೋ ಬೀಜಾತ್ತಜ್ಜನ್ಮದರ್ಶನಾತ್ ।। <br />ಮೃತಸ್ಯ ಬೀಜಸ್ಥಾನೀಯಂ ನ ಚ ಕಿಂಚಿದಿಹೇಕ್ಷ್ಯತೇ ।।  ೧೩೭ ।।  </div>
				<div class="verse">ಧಾನಾರುಹೋ ಯಥಾ ವೃಕ್ಷಃ ಸಾಕ್ಷಾದವ್ಯವಧಾನತಃ ।। <br />ಮರ್ತ್ಯಜನ್ಮ ತಥಾ ಸಾಕ್ಷಾದ್ಯತಸ್ತದಭಿಧೀಯತಾಮ್ ।।  ೧೩೮ ।।  </div>
				<div class="verse">ಯಥಾಽನುಭೂತಶಕ್ತೀಹ ಬೀಜಂ ವೃಕ್ಷಸ್ಯ ದೃಶ್ಯತೇ ।। <br />ನ ಚ ತಾದೃಙ್ಮೃತಸ್ಯಾಸ್ತಿ ಯಸ್ಮಾತ್ತಸ್ಯ ಪುನರ್ಭವಃ ।।  ೧೩೯ ।।  </div>
				<div class="verse">ದೃಷ್ಟಃ ಕಾಣ್ಡರುಹೋಽಪೀಹ ವೃಕ್ಷಸ್ತದ್ವಚ್ಚನೇಷ್ಯತೇ ।। <br />ಹಸ್ತಪಾದಾದಿತಶ್ಛಿನ್ನಾನ್ನ ಮೃತಸ್ಯ ಪುನರ್ಭವಃ ।।  ೧೪೦ ।।  </div>
				<div class="verse">ಮೂಲಾದ್ಬೀಜಾಚ್ಚ ವೃಕ್ಷಸ್ಯ ಸಾಕ್ಷಾದ್ಯದೂತ್ಸಮುದ್ಭವಃ ।। <br />ತದ್ವನ್ಮೃತಸ್ಯ ವಕ್ತವ್ಯಂ ನ ತು ಪುತ್ರಾಪ್ರಪೌತ್ರವತ್ ।।  ೧೪೧ ।।  </div>
				<div class="verse">ಸಮೂಲಬೀಜಂ ಚೇದ್ವೃಕ್ಷಮಾವೃಹೇಯುಸ್ತದೋಭಯಮ್ ।। <br />ಮರ್ತ್ಯಃ ಸ್ವಿನ್ಮೃತ್ಯುನಾ ವೃಕ್ಣಃ ಕಸ್ಮಾನ್ಮೂಲಾತ್ಪ್ರರೋಹತಿ ।।  ೧೪೨ ।।  </div>
				<div class="verse">ಮತಂ ನ ಜಾಯಮಾನೋಽಸ್ತಿ ಜಾತತ್ವಾದೇವ ಕಾರಣಾತ್ ।। <br />ಪುಮಾಞ್ಜನಿಪ್ಯಮಾಣೋ ವಾ ಸಂಸಾರಸ್ಯ ಪ್ರವಾಹತಃ ।।  ೧೪೩ ।। </div>
				<div class="verse">ಪ್ರವಾಹರೂಪೀ ಸಂಸಾರೋ ದೀಪಾರ್ಚಿರ್ವದವಸ್ಥಿತಃ ।। <br />ನ ಜಾಯತೇ ಜನಿಷ್ಯನ್ವಾ ತಸ್ಮಾದಸ್ತೀಹ ಕಶ್ಚನ ।।  ೧೪೪ ।।  </div>
				<div class="verse">ಜಾತ ಏವೇತ್ಯತೋಽಸಾಧು ಯದುಕ್ತಂ ಪೂರ್ವಪಕ್ಷಿಣಾ ।। <br />ಜನಿತ್ವಾ ಮ್ರಿಯತೇ ಸರ್ವೋ ಮೃತ್ವಾ ಭೂಯಶ್ಚ ಜಾಯತೇ ।।  ೧೪೫ ।।  </div>
				<div class="verse">ನಿರ್ಬೀಜಸ್ಯ ಚ ಜನ್ಮೇಹ ನಾಽಽಗಮಾನ್ನ ಚ ಯುಕ್ತಿತಃ ।। <br />ಬ್ರೂತಾತೋ ಜಗತೋ ಮೂಲಂ ಯತೋ ಭೂಯೋಽಭಿಜಾಯತೇ ।।  ೧೪೬ ।।  </div>
				<div class="verse">ತತ್ಪೃಷ್ಟಂ ಜಗತೋ ಮೂಲಂ ನ ವಿದುರ್ಬ್ರಾಹ್ಮಣಾ ಯತಃ ।। <br />ಅತೋ ಜಿತಾ ಹೃತಾ ಗಾವೋ ಯಾತಾಃ ಸರ್ವೇ ಯಥಾಯಥಮ್ ।।  ೧೪೭ ।। </div>
				<div class="verse">ಪೃಷ್ಟಂ ಯದ್ಯಾಜ್ಞವಲ್ಕ್ಯೇನ ನ ವಿದುರ್ಬ್ರಾಹ್ಮಣಾಶ್ಚ ಯತ್ ।। <br />ಶ್ರುತ್ಯಾ ಸ್ವತನ್ತ್ರಯಾ ತನ್ನೋ ಬ್ರಹ್ಮಾಽಽವಿಷ್ಕ್ರಿಯತೇ ಪರಮ್ ।।  ೧೪೮ ।।  </div>
				<div class="verse">ಸಾಕ್ಷಾದಿತ್ಯಾದಿನಾ ಪ್ರೋಕ್ತಸ್ತಥಾ ಸರ್ವಾನ್ತರಶ್ಚ ಯಃ ।। <br />ಅಸ್ಥೂಲೋಽನಣುರಿತ್ಯೇವಮಕ್ಷರಾತ್ಮಾಽವಧಾರಿತಃ ।।  ೧೪೯ ।।  </div>
				<div class="verse">ನೇತಿ ನೇತೀತಿ ಯಶ್ಚೋಕ್ತ ಇಹೌಪನಿಷದಃ ಪುಮಾನ್ ।। <br />ತಸ್ಯ ಸಾಕ್ಷಾದಯಂ ಶ್ರುತ್ಯಾ ನಿರ್ದೇಶಃ ಕ್ರಿಯತೇಽಧುನಾ ।।  ೧೫೦ ।।  </div>
				<div class="verse">ವಿಜ್ಞಾನಮಿತಿ ಚೈತನ್ಯಂ ಕೂಟಸ್ಥಮಭಿಧೀಯತೇ ।। <br />ನ ಕಾರಕಂ ನ ಧಾತ್ವರ್ಥೋ ನಾಪಿ ಯತ್ಸ್ಯಾತ್ಕ್ರಿಯಾಫಲಮ್ ।।  ೧೫೧ ।।  </div>
				<div class="verse">ನ ಚಾಪಿ ತದಭಾವಶ್ಚ ನೇತ್ಯಸ್ಥೂಲಾದಿಶಾಸ್ರತಃ ।। <br />ಅಭಾವಸ್ಯಾಪಿ ತತ್ಸಾಕ್ಷ್ಯಾತ್ತದಭಾವಃ ಕುತೋ ಮಿತೇಃ ।।  ೧೫೨ ।।  </div>
				<div class="verse">ಏತಾವನ್ಮಾತ್ರಯಾಥಾತ್ಮ್ಯಾತ್ಕಾರ್ಯಕಾರಣವಸ್ತುನಃ ।। <br />ಅತಸ್ತತ್ತ್ವಮಸೀತ್ಯುಕ್ತ್ಯಾ ತಾದಾತ್ಮ್ಯಂ ಪ್ರತಿಪಾದ್ಯತೇ ।।  ೧೫೩ ।।  </div>
				<div class="verse">ನಿರ್ಧೂತಾಶೇಷದುಃಖೌಘಹೇತುತ್ವಾತ್ಸುಖಮೇವ ತತ್ ।। <br />ಅಥೈಷ ಏವ ಪರಮೋ ಯೋ ವೈ ಭೂಮೇತಿಶಾಸ್ರತಃ ।।  ೧೫೪ ।।  </div>
				<div class="verse">ವಿಷಯೇನ್ದ್ರಿಯಸಂವನ್ಧಾದ್ಯತ್ತು ದುಃಖಂ ಸುಖಾಯತೇ ।। <br />ಆದ್ಯನ್ತವತ್ತ್ವಾತ್ತುದ್ದುಃಖಂ ದುಃಖಸಂಸ್ಕಾರಜಂ ತಥಾ ।।  ೧೫೫ ।।  </div>
				<div class="verse">ಅವ್ಯಾವೃತ್ತಾನನುಗತಭಾಸ್ವದ್ವಿಜ್ಞಾನಮಾತ್ರತಃ ।। <br />ನಿರವಿದ್ಯಾದ್ವಯತ್ವಾತ್ತತ್ಸಾಕ್ಷಾದ್ಬ್ರಹ್ಮೇತಿ ಶಬ್ದ್ಯತೇ ।।  ೧೫೬ ।।  </div>
				<div class="verse">ಸಾವಿದ್ಯಃ ಪ್ರತ್ಯಗಾತ್ಮಾ ಯೋ ವಿಯದ್ಯೋನಿರುದಾಹೃತಃ ।। <br />ಅನ್ತರ್ಯಾಮ್ಯಾದಿರೂಪೇಣ ಸ ಏವ ಪ್ರಥತೇ ಮೃಷಾ ।।  ೧೫೭ ।।  </div>
				<div class="verse">ಅದೃಷ್ಟಫಲಸಂಪ್ರೇಪ್ಸೋರ್ದೃಷ್ಟಕರ್ಮಫಲತ್ಯಜಃ ।। <br />ರಾತೇರ್ಧನಸ್ಯ ದಾತುಸ್ತದ್ಬ್ರಹ್ಮೇದಂ ಸ್ಯಾತ್ಪರಾಯಣಮ್ ।।  ೧೫೮ ।।  </div>
				<div class="verse">ಅಸ್ಮಿನ್ಪ್ರಶಾಸ್ತರಿ ಸತಿ ಕ್ರಿಯಾತತ್ಫಲಸಂಗತೇಃ ।। <br />ನಿಯಮೋ ಯುಕ್ತಿಮಾನೇಷ ಕರ್ಮಿಣಾಮುಪಪದ್ಯತೇ ।।  ೧೫೯ ।।  </div>
				<div class="verse">ಏವಂ ಸಂಸರತಸ್ತಾವತ್ಪರಂ ಬ್ರಹ್ಮ ಪರಾಯಣಮ್ ।। <br />ಜಗತಶ್ಚಾಪ್ಯುಪಾದಾನಂ ಸ್ವಾತ್ಮಾವಿದ್ಯಾಸಮನ್ವಯಾತ್ ।।  ೧೬೦ ।।  </div>
				<div class="verse">ನಿವಿವೃತ್ಸೋಸ್ತು ಸಂಸಾರಾನ್ಮುನೇಸ್ತ್ಯಕ್ತೈಷಣಸ್ಯ ಚ ।। <br />ತದ್ವಿದಸ್ತಿಷ್ಠಮಾನಸ್ಯ ಸಮಾಪ್ತಿಃ ಸ್ಯಾತ್ಪರಾಯಣಮ್ ।।  ೧೬೧ ।।  </div>
				<div class="verse">ದಗ್ಧಮೋಹಾನ್ಧಕಾರಸ್ಯ ಪ್ರತ್ಯಗ್ಬೋಧಾಗ್ನಿನಾ ಮುನೇಃ ।। <br />ಐಕಾತ್ಮ್ಯೇ ವರ್ತಮಾನಸ್ಯ ಬ್ರಹ್ಮಾತ್ಮಾಽಸ್ಯ ಪರಾಯಣಮ್ ।।  ೧೬೨ ।।  </div>
				<div class="verse">ತದ್ವಿದೋ ಬ್ರಹ್ಮಣಶ್ಚೇಹ ಭೇದಹೇತೋರಸಂಭವಾತ್ ।। <br />ಬ್ರಹ್ಮೈವ ಬ್ರಾಹ್ಮಣಃ ಸಾಕ್ಷಾದುಪಚಾರಾತ್ಪರಾಯಣಮ್ ।।  ೧೬೩ ।।  </div>
				<div class="verse">ಯತ್ರ ವಾ ಅನ್ಯದಿತ್ಯೇವಂ ಯತ್ರ ತ್ವಸ್ಯೇತಿವಾಕ್ಯತಃ ।। <br />ಇತ್ಯುಕ್ತ್ಯರ್ಥೋಪರೋಧೇನ ವ್ಯಾಚಕ್ಷೀತ ಪರಾಯಣಮ್ ।।  ೧೬೪ ।।  </div>
				<div class="verse">ತಸ್ಮಾತ್ತಮಸ್ವಿನೋ ಬ್ರಹ್ಮ ಭೇದೇನೈವಪ ಪರಾಯಣಮ್ ।। <br />ಧ್ವಸ್ತಾವಿದ್ಯಸ್ಯ ಚೈಕಾತ್ಮ್ಯಾತ್ಕೈವಲ್ಯೇನ ಪರಾಯಣಮ್ ।।  ೧೬೫ ।।  </div>
				<div class="verse">ಬ್ರಹ್ಮಣ್ಯಾನನ್ದಶಬ್ದೋಽಯಂ ಪ್ರಯುಕ್ತಃ ಸುಖವಾಚಕಃ ।। <br />ಸಂವೇದ್ಯೇ ಚ ಸುಖೇ ಲೋಕ ಆನನ್ದಾಖ್ಯಾ ಪ್ರಯುಜ್ಯತೇ ।।  ೧೬೬ ।।  </div>
				<div class="verse">ವಿಶೇಷಣತಯಾಽಽನನ್ದಶಬ್ದೋಽನ್ಯತ್ರಾಪಿ ದೃಶ್ಯತೇ ।। <br />ವೇದಾನ್ತೇಷ್ವತ ಆನನ್ದೋ ವಿಚಾರ್ಯೋಽಯಂ ಪ್ರಯತ್ನತಃ ।।  ೧೬೭ ।।  </div>
				<div class="verse">ಆನನ್ದೋ ಬ್ರಹ್ಮೇತಿ ತಥಾ ತೈತ್ತಿರೀಯಶ್ರುತೌ ಶ್ರುತಮ್ ।। <br />ಅಥೈಷ ಏವ ಇತಿ ಚ ತಥೋದರ್ಕೇ ಪ್ರವಕ್ಷ್ಯತೇ ।।  ೧೬೮ ।।  </div>
				<div class="verse">ಭೂಮಾ ತತ್ಸುಖಮಿತ್ಯೇವಂ ಛಾನ್ದೋಗ್ಯೋಪನಿಷದ್ವಚಃ ।। <br />ಸಂವೇದ್ಯೋಽಯಂ ಕಿಮಾನನ್ದಃ ಕಿಂವಾ ನೇತಿ ವಿಚಾರ್ಯತೇ ।।  ೧೬೯ ।। </div>
				<div class="verse">ಬ್ರಹ್ಮಣ್ಯಾನನ್ದಃ ಸಂವೇದ್ಯೋ ಲೌಕಿಕಾನನ್ದವದ್ಯದಿ ।। <br />ಯುಕ್ತಾಃ ಶಬ್ದಾಸ್ತದೈತೇ ಸ್ಯುರ್ಬ್ರಹ್ಮಣ್ಯಾನನ್ದವಾಚಕಾಃ ।।  ೧೭೦ ।।  </div>
				<div class="verse">ಸಂವೇದ್ಯಾನನ್ದರೂಪಂ ತದ್ವಾಕ್ಯಾಚ್ಚೇತ್ಪರಿನಿಶ್ಚಿತಮ್ ।। <br />ಪ್ರಮಾಣಾವಗತೇಸ್ತತ್ರ ಕಿಂ ಚಿನ್ತ್ಯಮಿತಿ ಚೇನ್ಮತಮ್ ।।  ೧೭೧ ।।  </div>
				<div class="verse">ನಾನ್ಯೋನ್ಯಾತಿವಿರುದ್ಧಾರ್ಥವಾಕ್ಯಾನಾಂ ತತ್ರ ದರ್ಶನಾತ್ ।। <br />ಅತಿಪ್ರಮಾಣವಿಷಯಂ ಬ್ರಹ್ಮ ಸರ್ವತ್ರ ವಿಶ್ರುತಮ್ ।।  ೧೭೨ ।। </div>
				<div class="verse">ಯತ್ರ ತ್ವಸ್ಯೇತಿ ವಚನಂ ನ ದೃಷ್ಟೇರಿತಿ ಚಾಪರಮ್ ।। <br />ವಿದಿತಾವಿದಿತಾಭ್ಯಾಂ ತದನ್ಯದೇವೇತಿ ಚ ಶ್ರುತಿಃ ।।  ೧೭೩ ।।  </div>
				<div class="verse">ನಿರಾನನ್ದಂ ತಥಾ ಕೇಚಿತ್ಕೈವಲ್ಯಂ ಪ್ರತಿಜಾನತೇ ।। <br />ತೇಷಾಮಪಿ ನಿಷೇಧಾರ್ಥಂ ಕರ್ತವ್ಯಾಽತೋ ವಿಚಾರಣಾ ।।  ೧೭೪ ।।  </div>
				<div class="verse">ವಿಕಲ್ಪಾಸಂಭವಶ್ಚಾತ್ರ ವಸ್ತುವೃತ್ತತ್ವಕಾರಣಾತ್ ।। <br />ಕ್ರಿಯಾಯಾಂ ಸ್ಯಾದ್ವಿಕಲ್ಪೋಽಯಂ ನ ತು ವಸ್ತುನ್ಯಸಂಭವಾತ್ ।।  ೧೭೫ ।।  </div>
				<div class="verse">ವಾದಿವಿಪ್ರತಿಪತ್ತೇಶ್ಚ, ಕೇಚೇದಿಚ್ಛನ್ತಿ ವಾದಿನಃ ।। <br />ಅಸಂವೇದ್ಯಂ ಸುಖಂ ಮೋಕ್ಷೇ, ಕೇಚಿನ್ನೇತಿ ಪ್ರಚಕ್ಷತೇ ।।  ೧೭೬ ।।  </div>
				<div class="verse">ಕರ್ತವ್ಯೋಽತೋ ವಿಚಾರೋಽತ್ರ ಯುಕ್ತಿಮಾರ್ಗೇಣ ಯತ್ನತಃ ।। <br />ಸಮ್ಯಙ್ನಿಶ್ಚಯಸಿದ್ಧ್ಯರ್ಥಂ ಪಕ್ಷಯೋರುಭಯೋರಪಿ ।।  ೧೭೭ ।।  </div>
				<div class="verse">ಸಂವೇದ್ಯಾನನ್ದಕಂ ತಾವದ್ಬ್ರಹ್ಮೇತೀಹಾವಸೀಯತಾಮ್ ।। <br />ಜಕ್ಷತ್ಕ್ರೀಡನ್ನಮಮಾಣ ಇತ್ಯಾದಿಶ್ರುತಿವಾಕ್ಯತಃ ।।  ೧೭೮ ।। </div>
				<div class="verse">ನನ್ವೇಕತ್ವೇ ವಿಭಾಗೋಽತ್ರ ನಾಸ್ತಿ ಕಾರಕಸಂಶ್ರಯಃ ।। <br />ಭೂರಿಕಾರಕಸಾಧ್ಯಾ ಚ ಕ್ರಿಯಾ ಲೋಕೇಽಪಿ ದೃಶ್ಯತೇ ।।  ೧೭೯ ।।  </div>
				<div class="verse">ವಿಜ್ಞಾನಸ್ಯ ಕ್ರಿಯಾತ್ವಾಚ್ಚ ನ ಸಿದ್ಧಿಃ ಕಾರಕೈರ್ವಿನಾ ।। <br />ನಾತಃ ಸಂವೇದ್ಯ ಆನನ್ದೋ ಬ್ರಹ್ಮಣೀಹೋಪಪದ್ಯತೇ ।।  ೧೮೦ ।।  </div>
				<div class="verse">ನೈಷ ದೋಷೋಽಸ್ತಿ ವಿಜ್ಞಾನಂ ಸ್ಯಾದೇವಾಽಽನನ್ದಗೋಚರಮ್ ।। <br />ವಿಜ್ಞಾನಮಾನನ್ದಮಿತಿಶಬ್ದಪ್ರಾಮಾಣ್ಯಕಾರಣಾತ್ ।।  ೧೮೧ ।। </div>
				<div class="verse">ನನು ಸತ್ಸ್ವಪಿ ವಾಕ್ಯೇಷು ನೈತದಧ್ಯವಸೀಯತೇ ।। <br />ಪ್ರತ್ಯರ್ಥಿನಿ ಶ್ರುತೇರ್ವಾಕ್ಯೇ ಸತ್ಯೈಕಾತ್ಮ್ಯಾವಬೋಧಿನಿ ।।  ೧೮೨ ।।  </div>
				<div class="verse">ಮಾನಾನ್ತರವಿರೋಧೇನ ನ ಹಿ ಲೋಕೇಽಪಿ ಕಿಂಚನ ।। <br />ಮಾನಂ ಪ್ರವರ್ತತೇ ತಸ್ಮಾನ್ನೈತದಧ್ಯವಸೀಯತೇ ।।  ೧೮೩ ।।  </div>
				<div class="verse">ವ್ಯಞ್ಜಕತ್ವಾಚ್ಚ ಮಾನಾನಾಂ ಸಿದ್ಧವಸ್ತುಪ್ರಯೋಜ್ಯತಾ ।। <br />ಕಾರಕತ್ವೇಽಪ್ಯಕಾರ್ಯತ್ವಾದ್ದುಃಸಂಭಾವ್ಯಂ ತ್ವಯೋದಿತಮ್ ।।  ೧೮೪ ।।  </div>
				<div class="verse">ನನು ಸುಖ್ಯಹಮಸ್ಮೀತಿ ವಿಜ್ಞಾನಮನುಭೂಯತೇ ।। <br />ಪ್ರತೀಚ್ಯಾನನ್ದವಿಷಯಂ ನ ಪ್ರತ್ಯಕ್ಷಂ ವಿರೋಧ್ಯತಃ ।।  ೧೮೫ ।।  </div>
				<div class="verse">ನೈತೇದೇವಂ ಯತೋ ಮೋಕ್ಷೇ ವಿಜ್ಞಾನಂ ನೋಪಪದ್ಯತೇ ।। <br />ದೇಹಾಭಾವೋ ಹಿ ಮೋಕ್ಷೋಽಯಂ ಕರಣಾನಿ ನ ಸನ್ತ್ಯತಃ ।।  ೧೮೬ ।।  </div>
				<div class="verse">ಕರಣಾದ್ಯನಪೇಕ್ಷಃ ಸನ್ನ ಚ ವಿಜ್ಞಾನಸಂಭವಃ ।। <br />ತಥಾ ಸತಿ ಶರೀರಾದೇರುಪಾದಾನಮನರ್ಥಕಮ್ ।। <br />ತಥೈಕತ್ವವಿರೋಧಾನ್ನ ಸಂವೇದ್ಯಾನನ್ದಕಂ ಪರಮ್ ।।  ೧೮೭ ।।  </div>
				<div class="verse">ಯದ್ಯಾನನ್ದಾತ್ಮಕಂ ಬ್ರಹ್ಮ ನಿತ್ಯಮಾತ್ಮಾನಮಾತ್ಮನಾ ।। <br />ತದ್ವಿಜ್ಞಾನಸ್ಯ ನಿತ್ಯತ್ವಾಜ್ಜಾನೀಯಾನ್ನಿತ್ಯಮೇವ ತತ್ ।।  ೧೮೮ ।।  </div>
				<div class="verse">ಜಲೇ ಜಲಂ ಯಥಾ ತಸ್ಮಿನ್ಸಂಸಾರ್ಯಪ್ಯೇಕತಾಂ ಗತಃ ।। <br />ಸರ್ವ ಏಕೀ ಭವನ್ತೀತಿ ನ ಪೃಥಕ್ತ್ವೇನ ಸಂಸ್ಥಿತಃ ।।  ೧೮೯ ।। </div>
				<div class="verse">ತದಾನನ್ದಾತ್ಮಕಬ್ರಹ್ಮವಿಜ್ಞಾನಾಯ ಮನಾಗಪಿ ।। <br />ನ ತದೇಕತ್ವತೋ ವೇತ್ತಿ ಬ್ರಹ್ಮಾಽಽನನ್ದಂ ಸ್ವಕಂ ತಥಾ ।।  ೧೯೦ ।। </div>
				<div class="verse">ಮುಕ್ತೋಽಪಿ ನ ಚ ಸಂಸಾರೀ, ತಯೋರೇಕತ್ವಹೇತುತಃ ।। <br />ಮುಕ್ತೋ ವೇತ್ತಿ ಪರಾನನ್ದಮಿತಿ ತಸ್ಮಾದ್ವಚೋ ಮೃಷಾ ।।  ೧೯೧ ।।  </div>
				<div class="verse">ಬ್ರಹ್ಮಾನನ್ದಮಥಾನ್ಯಃ ಸನ್ವೇದ ಮುಕ್ತೋ ಘಟಾದಿವತ್ ।। <br />ಬ್ರಹ್ಮತ್ವಮನ್ಯೋ ವೇದೇತಿ ತದೈಕತ್ವಂ ವಿರುಧ್ಯತೇ ।।  ೧೯೨ ।।  </div>
				<div class="verse">ಪ್ರೇತ್ಯ ಸಂಜ್ಞೇಹ ನಾಸ್ತೀತಿ ಶ್ರುತಿರೇವ ನಿಷೇಧತಿ ।। <br />ಮುಕ್ತೌ ವಿಭಾಗವಿಜ್ಞಾನಮೇಕತ್ವಾದೇವ ಕಾರಣಾತ್ ।।  ೧೯೩ ।।  </div>
				<div class="verse">ಸ್ರೀಪುಂದೃಷ್ಟಾನ್ತವಚನಂ ಯದ್ವೈ ತದಿತಿ ಚಾಪರಮ್ ।। <br />ಜ್ಞಾತ್ರಾದ್ಯಸಂಭವಂ ವಕ್ತಿ ಕೂಟಸ್ಥೈಕತ್ವಕಾರಣಾತ್ ।।  ೧೯೪ ।। </div>
				<div class="verse">ನೇತಿ ನೇತ್ಯಾದಿಭೂಯಾಂಸಿ ವಿರುಧ್ಯನ್ತೇ ವಚಾಂಸ್ಯಪಿ ।। <br />ಕಾರಕಾದ್ಯಭ್ಯುಪಗತೌ ಮುಕ್ತೌ ಬ್ರಹ್ಮಣಿ ಕೇವಲೇ ।।  ೧೯೫ ।।  </div>
				<div class="verse">ವಿಜ್ಞಾನಾನ್ದಯೋಶ್ಚೈಕ್ಯಾದಸಂಯೋಗವಿಭಾಗತಃ ।। <br />ಆನನ್ದಜ್ಞಾನವಿಷಯಾ ಕಲ್ಪನೇಯಂ ವೃಥಾ ಶ್ರಮಃ ।।  ೧೯೬ ।। </div>
				<div class="verse">ಅಜ್ಞಾನಾನ್ಯಾರ್ಥವಿಜ್ಞಾನಪ್ರಸಕ್ತಾವೇವ ಯುಜ್ಯತೇ ।। <br />ವೇತ್ತಿ ಬ್ರಹ್ಮ ಸುಖಮಿತಿ ನ ತು ಜ್ಞಾನಘನಾತ್ಮನಿ ।।  ೧೯೭ ।। </div>
				<div class="verse">ಅಜ್ಞಾನಾನ್ಯಾರ್ಥವಿಜ್ಞಾನಪ್ರಸಙ್ಗಾಙ್ಗೀಕೃತಾವಪಿ ।। <br />ಜಾಡ್ಯಂ ಜನ್ಮಾದಿಬದ್ಧತ್ವಂ ಬ್ರಹ್ಮಣಃ ಪ್ರಾಪ್ನುಯಾದ್ಧ್ರುವಮ್ ।।  ೧೯೮ ।।  </div>
				<div class="verse">ತಸ್ಮಾದ್ವಿಜ್ಞಾನಮಿತ್ಯಾದಿ ಯಥಾವಸ್ಥಿತವಸ್ತುನಃ ।। <br />ವಚೋಽನ್ವಾಖ್ಯಾಯಕಂ ಗ್ರಾಹ್ಯಂ, ನ ಜ್ಞಾನಾದಿವಿಧಾಯಕಮ್ ।।  ೧೯೯ ।।  </div>
				<div class="verse">ಜಕ್ಷದಿತ್ಯಾದಿ ಯಚ್ಚೋಕ್ತಂ ತಚ್ಚಾಪಿ ನ ವಿರುಧ್ಯತೇ ।। <br />ಸರ್ವಾತ್ಮಕತ್ವಾದ್ವಿದುಷಃ ಸರ್ವತಃಪಾಣಿಪಾದವತ್ ।।  ೨೦೦ ।।   </div>
				<div class="verse">ಯೋಗಿದೇವಾದಿದೇಹೇಷು ಜಕ್ಷಣಾದ್ಯುಪಪತ್ಸ್ಯತೇ ।। <br />ಸರ್ವಾತ್ಮಕತ್ವಾದ್ವಿದುಷಃ ಸ್ಯಾದ್ವಿಮುಕ್ತಿಸ್ತುತೀರಣಮ್ ।।  ೨೦೧ ।।  </div>
				<div class="verse">ಮತಂ ಜಕ್ಷಣವನ್ಮುಕ್ತೌ ಸರ್ವಾತ್ಮತ್ವಾತ್ಪರಾತ್ಮನಃ ।। <br />ದುಃಖಿತ್ವಮಪಿ ಸಂಪ್ರಾಪ್ತಂ ಕುಮ್ಭೀಪಾಕಾದಿದೇಹಿಷು ।।  ೨೦೨ ।।  </div>
				<div class="verse">ನೈವಂ ನಾಮಾದಿಸಂಭೂತಿಪಿಣ್ಡಪ್ರಾಣಾದಿಸಂಶ್ರಯ -<br />ಸಂಪರ್ಕಜನಿತಭ್ರಾನ್ತಿದುಃಖಿತ್ವಾಧ್ಯಸ್ತಿಹೇತುತಃ ।।  ೨೦೩ ।।  </div>
				<div class="verse">ವಿಷಯಪ್ರವಿಭಾಗಶ್ಚ ವಿರುದ್ಧವಚಸಾಂ ಮಿಥಃ ।। <br />ಪ್ರಾಗೇವಾಸ್ಮಾಭಿರುಕ್ತೋಽಸೌ ಯಥಾವದುಪಪತ್ತಿಭಿಃ ।।  ೨೦೪ ।।  </div>
				<div class="verse">ಆನನ್ದಬ್ರಹ್ಮವಿಜ್ಞಾನಪದಾರ್ಥೈಕತ್ವಹೇತುತಃ ।। <br />ನೀಲೋತ್ಪಲಾದಿವನ್ನಾತಃ ಸಂಸರ್ಗೋ ಬ್ರಹ್ಮಣೀಷ್ಯತೇ ।।  ೨೦೫ ।।  </div>
				<div class="verse">ಮರ್ತ್ಯಾಚ್ಛತಗುಣೇನಾತ ಉತ್ತರೋತ್ತರವೃದ್ಧಿತಃ ।। <br />ಕಾರ್ಯಕಾರಣರೂಪಸ್ಯ ನಿಷ್ಠಾಽಽನನ್ದಃ ಪರೋ ಮತಃ ।।  ೨೦೬ ।। </div>
				<div class="verse">ಸಾಧನಾದಿವ್ಯಪೇಕ್ಷೈವ ಸುಖಸಂವಿತ್ತಿರಿಷ್ಯತೇ ।। <br />ಲೌಕಿಕೀ ನಶ್ವರೀ ಸಾಽಪಿ ದುಃಖಸಂಸ್ಕಾರಜಾ ತಥಾ ।।  ೨೦೭ ।। </div>
				<div class="verse">ಕೈವಲ್ಯೇ ನ ತು ಸಾಪೇಕ್ಷಾ ಸರ್ವಸಾಧನಾನಿಃಸ್ಪೃಹಾ ।। <br />ಆತ್ಮೈವಾಽಽನನ್ದಯಾಥಾತ್ಮ್ಯಂ ನಾತೋ ಜ್ಞಾನಾದಿಸಾಧನಮ್ ।।  ೨೦೮ ।।  </div>
				<div class="verse">ನ ಜಡಂ ಜ್ಞಾನರೂಪತ್ವಾದಾನನ್ದತ್ವಾನ್ನ ನಿಃಸುಖಮ್ ।। <br />ನಾನ್ತವದ್ಬ್ರಹ್ಮರೂಪತ್ವಾದಿತಿ ವಾಕ್ಯಪ್ರಮಾಣತಃ ।।  ೨೦೯ ।।  </div>
				<div class="verse">ಆನನ್ದೈಕಸ್ವಭಾವೋಽಸ್ಯ ಸುಷುಪ್ತೇಽಧ್ಯವಸೀಯತೇ ।। <br />ವ್ಯಾವೃತ್ತಾಶೇಷಮಾತ್ರಾದೇರನನ್ಯಾನುಭವಾತ್ಮನಾ ।।  ೨೧೦ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಾಧ್ಯಾಯಸ್ಯ ನವಮಂ ಬ್ರಾಹ್ಮಣಮ್ </div>
		</div>
		<div class="authorline">ತ್ರಯೋದಶೈವ ಜ್ಞೇಯಾನಿ ಪಞ್ಚಮೇಽಸ್ಮಿನ್ಸಮಾಸತಃ ।। <br />ಶತಾನಿ ವಾರ್ತಿಕಗ್ರನ್ಥೇ ಷಷ್ಠೇ ವಕ್ಷ್ಯಾಮ್ಯತಃ ಪರಮ್ ।। </div>
		<div class="authorline">ಇತಿ ಶ್ರೀಮತ್ಪರಮಹಂಸಪರಿವ್ರಾಜಕಾಚಾರ್ಯ ಶ್ರೀಸುರೇಶ್ವರಾಚಾರ್ಯವಿರಚಿತೇ ಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯೋಽಧ್ಯಾಯಃ</div>
</div>
</body>
