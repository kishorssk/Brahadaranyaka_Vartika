<?xml version="1.0" encoding="UTF-8"?>
<!DOCTYPE body SYSTEM "brvs.dtd">

<body>
<div class="chapter" type="adhyaya" id="BRVK_C01">
	<div class="ch_name"> ।। ಪ್ರಥಮೋಽಧ್ಯಾಯಃ  ।। </div>
		<div class="section" type="brahmana" id="BRVK_C01_S01">
			<div class="sname">. ಪ್ರಥಮಂ ಬ್ರಾಹ್ಮಣಮ್  .</div>
				<div class="verse">ತತ್ರಾಶ್ವವಿಷಯಂ ತಾವದಾದೌ ದರ್ಶನಮುಚ್ಯತೇ ।।<br />ಪ್ರಾಜಾಪತ್ಯತ್ವಹೇತೋಶ್ಚಾಪ್ಯಶ್ವನಾಮಾಙ್ಕಿತತ್ವತಃ ।।  ೧ ।।  </div>
				<div class="verse">ಅಶ್ವಸ್ಯ ಯಚ್ಛಿರಃ ಸಾಕ್ಷಾತ್ತದುಷಾ ಇತಿ ಚಿನ್ತಯೇತ್ ।।<br />ಹರೇರವಯವೇಷ್ವೇವಂ ಯೋಜ್ಯಾ ಕಾಲಾದಿದೃಷ್ಟಯಃ ।।  ೨ ।।  </div>
				<div class="verse">ಸಂಸ್ಕಾರ್ಯತ್ವಾತ್ಪಶೋರೇವಂ ದೃಷ್ಟೀರಙ್ಗೇಷು ಯೋಜ್ಯೇತ್ ।। <br />ಕಾಲಾದಾವಮರವಾಙ್ಗತ್ವಾನ್ನಾಶ್ವದೃಷ್ಟಿರ್ವಿಧಿತ್ಸ್ಯತೇ ।।  ೩ ।।  </div>
				<div class="verse">ಸತ್ಸ್ವಶ್ವಾದಿಷು ಕಾಲಾದಿದೃಷ್ಟೀರಙ್ಗೇಷು ಯೋಜಯೇತ್ ।।<br />ಅಸತ್ಸ್ವಾತ್ಮಾನಮೇವಾಶ್ವಂ ಕಲ್ಪಯಿತ್ವಾ ನಿಯೋಜಯೇತ್ ।।  ೪ ।।  </div>
				<div class="verse">ಕರ್ತಾರಮಶ್ವಮಗ್ನಿಂ ಚ ಚಿತ್ಯಂ ಸರ್ವಂ ಪ್ರಜಾಪತಿಮ್ ।।<br />ಅಶ್ಚಮೇಧಫಲಂ ಚಾರ್ಕಂ ವೇತ್ತಿ ಮೃತ್ಯುಂ ಯಥೋದಿತಮ್ ।।  ೫ ।।  </div>
				<div class="verse">ಅಕರ್ತಾಽಪ್ಯಶ್ಚಮೇಧಸ್ಯ ಬ್ರಾಹ್ಮಣಶ್ಚೇಹ ಬುದ್ಧಿಮಾನ್ ।।<br />ಕ್ರತ್ವಾತ್ಮಾ ಮೃತ್ಯುರಸ್ಮೀತಿ  ತಾದಾತ್ಮ್ಯಂ ಸೋಽಧಿಗಚ್ಛತಿ ।।  ೬ ।। </div>
				<div class="verse">ಅಶ್ವಸಂಜ್ಞಪನಾತ್ಪೂರ್ವಂ ತಥೋರ್ಧ್ವಂ ಚಾಪಿ ಹಾಟಕ -<br />ರಾಜತಾತ್ಮಕಪಾತ್ರಾಭ್ಯಾಂ ಗೃಹ್ಯೇತೇ ತತ್ರ ಯೌ ಗ್ರಹೌ ।। </div>
				<div class="verse">ಮಹಿಮಾಖ್ಯೌ ತಯೋರೇತದಹರ್ವಾ ಇತಿ ದರ್ಶನಮ್ ।।  ೭ ।। <br />ವ್ಯತ್ಯಯೇನಾವವೋದ್ಧವ್ಯಾ ಪ್ರಥಮಾರ್ಥೇ ಚ ಸಪ್ತಮೀ ।।  ೮ ।। </div>
				<div class="verse">ಸಮುದ್ರ ಈಶ್ವರೋ ಜ್ಞೇಯೋ ಯೋನಿಃ ಕಾರಂಣಮುಚ್ಯತೇ ।। <br />ಸರ್ವಸ್ಯ ಜಗತೋ ಯಂಸ್ಮಾದೀಶ ಏವೇಹ ಕಾರಣಮ್ ।।  ೯ ।।  </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಪ್ರಥಮಂ ಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C01_S02">
			<div class="sname">. ದ್ವಿತೀಯಮಶ್ವಮೇಧಬ್ರಾಹ್ಮಣಮ್  .</div>
				<div class="verse">ಅಥಾಗ್ನೇರುಚ್ಯತೇ ಜನ್ಮ ಹಯಮೇಧೋಪಯೋಗಿನಃ ।।<br />ತದ್ದರ್ಶನವಿಧಿತ್ಸಾಯೈಸ್ತುತ್ಯರ್ಥೋತ್ಪತ್ತಿರಿಷ್ಯತೇ ।।  ೧ ।।  </div>
				<div class="verse">ನಾಮವದ್ರೂಪವಚ್ಚೇಹ ಕಾರಣಂ ಯಾವದೀಕ್ಷ್ಯತೇ ।।<br />ನಾಭೂತ್ತತ್ಪ್ರಾಕ್ಸಮುತ್ಪತ್ತೇಃ ಪ್ರಾಣಾದ್ಯುತ್ಪತ್ತಿಸಂಶ್ರವಾತ್ ।।  ೨ ।।  </div>
				<div class="verse">ಕಾರ್ಯಮುತ್ಪತ್ತಿಮತ್ತ್ವಾಚ್ಚೇತ್ಪ್ರಾಗುತ್ಪತ್ತೇರ್ನಿಷಿಧ್ಯತೇ ।।<br />ಕಾರಣಸ್ಯ ತ್ವನುತ್ಪತ್ತೇರನಿಷೇಧಸ್ತಥಾ ಸತಿ ।।  ೩ ।।  </div>
				<div class="verse">ತಥಾ ಚಾನುಪಲಬ್ಧೇಶ್ಚ ಕಾರ್ಯಸ್ಯೈವಾಸ್ತು ನಾಸ್ತಿತಾ ।। <br />ಕಾರಣಸ್ಯ ನ ನಾಸ್ತಿತ್ವಮುಕ್ತಹೇತ್ವೋರಸಂಭವಾತ್ ।।  ೪ ।।  </div>
				<div class="verse">ಸರ್ವಸ್ಯಾನುಪಲಬ್ಧೇಸ್ತು ಮೈವಂ ವೋಚೋ ಯತಃ ಶ್ರುತಿಃ ।।<br />ನೈವೇಹ ಕಿಂಚನೇತ್ಯಾಹ ಕಾರಣೇತರನಿಹನುತಿಮ್ ।।  ೫ ।।  </div>
				<div class="verse">ನೈವಂ ಯತಃ ಶ್ರುತಿಃ ಸಾಕ್ಷಾತ್ಸತ್ತ್ವಮೇವಾವದತ್ಸ್ವಯಮ್ ।। <br />ಕಾರ್ಯಕಾರಣಯೋಃ ಸ್ಪಷ್ಟಂ ಮೃತ್ಯುನೈವೇತಿ ಸಾದರಾ ।।  ೬ ।।  </div>
				<div class="verse">ಮೃತ್ಯುನಾ ಕಾರಣೇನೇದಂ ಕಾರ್ಯಂ ಸರ್ವಂ ಸಮಾವೃತಮ್ ।।<br />ಇತಿ ನಾವಕ್ಷ್ಯದ್ಯದ್ಯೇತದುಭಯಂ ನಾಭವತ್ಪುರಾ ।।  ೭ ।।  </div>
				<div class="verse">ಪ್ರಾಣಪಿಣ್ಡಾದಿಕಾರ್ಯಾಣಾಂ ಸಮುದ್ರಃ ಪರಮೇಶ್ವರಃ ।।<br />ಬನ್ಧುಃ ಕಾರಣಮಾತ್ಮೋಕ್ತೋ ಮೃತ್ಯುರತ್ರ ಸ ಏವ ತು ।।  ೮ ।।  </div>
				<div class="verse">ಜ್ಞಾನಮಾತ್ರಸತತ್ತ್ವಂ ಯಹ್ಬ್ರಹ್ಮಾಜ್ಞಾತಸತತ್ತ್ವಕಮ್ ।। <br />ಮೃತ್ಯುರ್ಜನಿಮತಃ ಸಾಕ್ಷಾತ್ತತ್ರ ಕಾರ್ಯಾಪ್ಯಯತ್ವತಃ ।।  ೯ ।। </div>
				<div class="verse">ಸದ್ಬೀಜಂ ಸತ್ಪ್ರತಿಷ್ಠಂ ಚ ಸದಾಯತನಮೇವ ಚ ।।<br />ಪ್ರತ್ಯಕ್ಷಮೇತ್ರ ಸತ್ಸಿದ್ಧಂ ಸದನ್ಯಸ್ಯಾಪ್ರಸಿದ್ಧಿತಃ ।।  ೧೦ ।।  </div>
				<div class="verse">ಅಸತ್ಸದತಿರೇಕೇಣ ಯದಿ ವಾಽವ್ಯತಿರೇಕತಃ ।।<br />ವ್ಯತಿರೇಕೇ ಸದೇವಾಸದಸದ್ವಾ ತತ್ಕಿಮುಚ್ಯತೇ ।।  ೧೧ ।।  </div>
				<div class="verse">ನೇಹ ಸದ್ವ್ಯತಿರೇಕೇಣ ಸ್ವಮಹಿಮ್ನಾ ಪ್ರಸಿಧ್ಯತಿ ।।<br />ಸರ್ವಸ್ಯ ಸದಪೇಕ್ಷತ್ವಾತ್ಸತ್ತು ನಾನ್ಯದಪೇಕ್ಷತೇ ।।  ೧೨ ।।  </div>
				<div class="verse">ಮತಮವ್ಯತಿರೇಕೇಣ ಸತೋಽಸತ್ಸತ್ತದಿಷ್ಯತಾಮ್ ।।<br />ಕುತೋಽದೋ ಲಭತೇಽಸತ್ತ್ವಂ ಯತ್ಸದಾತ್ಮನಿ ನಿಷ್ಠಿತಮ್ ।।  ೧೩ ।।  </div>
				<div class="verse">ಅನ್ಯೋನ್ಯವ್ಯತಿರೇಕಿತ್ವಾನ್ನಾನ್ಯೋನ್ಯಾತ್ಮಕತಾ ತಯೋಃ ।।<br />ವಿರೋಧಿತ್ವಾಚ್ಚ ನಾನ್ಯೋನ್ಯಂ ಸಂಬನ್ಧಸ್ತಾಪಶೀತವತ್ ।।  ೧೪ ।।  </div>
				<div class="verse">ಸ್ಫುರತಾಽಪಿ ಸತೋ ನಾನ್ಯದಭಿಧಾತುಂ ಘಟಾದಿವತ್ ।। <br />ಶಕ್ಯತೇ ನಾಭಿಧಾನೇನ ಹ್ಯಸದ್ವಸ್ತು ನಿರುಚ್ಯತೇ ।।  ೧೫ ।।  </div>
				<div class="verse">ವಸ್ತುನೋಽತಿಶಯಃ ಕಶ್ಚಿದಭಾವವಚಸೋಚ್ಯತೇ ।।<br />ತಸ್ಯ ತೇನಾಭಿಸಂವ್ಯಾಪ್ತೇರ್ನ ಕಥಂಚಿದಪಹನುತಿಃ ।।  ೧೬ ।।  </div>
				<div class="verse">ಕ್ರಿಯಾ ವಾ ತತ್ಫಲಂ ವಾ ಸ್ಯಾದಭಾವೋ ನಾಽಽತ್ಮಹೇತುಹಾ ।।<br />ಯೋ ಯತೋ ಲಭತೇ ಸತ್ತಾಂ ನಿರುಣದ್ಧಿ ಸ ತಂ ಕಥಮ್ ।।  ೧೭ ।।  </div>
				<div class="verse">ನ ನಾಶೋ ಹನ್ತಿ ನಷ್ಟಾರಂ ಗನ್ತಾರಮಿವ ತದ್ನತಿಃ ।। <br />ಯೋ ಯತೋ ಲಿಪ್ಸತೇ ಸಿದ್ಧಿಂ ಸ ತಂ ಹನ್ತಿ ಕಥಂ ವದ ।।  ೧೮ ।।  </div>
				<div class="verse">ವಿಜ್ಞಾನಾವ್ಯತಿರೇಕೀ ಚೇದಭಾವಃ ಸ್ಯಾತ್ಸಹೇತುಕಃ ।।<br />ಧ್ವಂಸಾದವ್ಯತಿರೇಕೇಽಪಿ ಧಿಯೋ ನಿತ್ಯತ್ವಮಾಪತೇತ್ ।।  ೧೯ ।।  </div>
				<div class="verse">ಅತೋಽಭಾವತ್ವಸಿದ್ಧ್ಯರ್ಥಮಭಾವೇನಾಪ್ಯಪೇಕ್ಷ್ಯತೇ ।।<br />ಸ್ವಹೇತುಸಿದ್ಧಿಃ ಕಾರ್ಯೋಽರ್ಥೋ ನ ದೃಷ್ಟಃ ಕಾರಣಂ ವಿನಾ ।।  ೨೦ ।।  </div>
				<div class="verse">ಧರ್ಮ್ಯಸಿದ್ಧಿಃ ಪ್ರತಿಜ್ಞಾಯಾಂ ಹೇತುಶ್ಚಾನಾಶ್ರಯೋ ಭವೇತ್ ।।<br />ನ ಚಾಸ್ತಿ ಕಶ್ಚಿಹೃಷ್ಟಾನ್ತಃ ಸರ್ವಶೂನ್ಯತ್ವವಾದಿನಃ ।।  ೨೧ ।।  </div>
				<div class="verse">ವಿಜ್ಞಾನಮಾತ್ರಂ ಯಸ್ಯಾಪಿ ಜಗದೇತಶ್ಚರಾಚರಮ್ ।। <br />ಪ್ರತಿಜ್ಞಾಹೇತುದೃಷ್ಟಾನ್ತೈರ್ಜ್ಞಾನಂ ತೇನಾಪಿ ದೂಷ್ಯತೇ ।।  ೨೨ ।।  </div>
				<div class="verse">ಮಾನಾಭೇದಾಚ್ಚ ಮೇಯಸ್ಯ ನಾಜ್ಞಾತಾರ್ಥಃ ಪ್ರಸಿಧ್ಯತಿ ।।<br />ತಾದಾತ್ಮ್ಯೇಽಪಿ ನ ಚೇಜ್ಜ್ಞಾತೋ ಮಾನಾತ್ಕೋಽತಿಶಯೋ ಮತಃ ।।  ೨೩ ।।  </div>
				<div class="verse">ಅಜ್ಞಾತಾಧಿಗಮಂ ಕುರ್ವನ್ಮಾನಂ ಸ್ಯಾತ್ಸರ್ವವಾದಿನಾಮ್ ।।<br />ನ ಚೇಚ್ಛುಕ್ತಿತಮೋಜಸ್ಯ ಜ್ಞಾನಸ್ಯಾಪಿ ಪ್ರಮಾಣತಾ ।।  ೨೪ ।।  </div>
				<div class="verse">ವಿಜ್ಞಾನಾವ್ಯತಿರೇಕಿತ್ವಾದಸಿದ್ಧಾದೇಸ್ತಥೈವ ಚ ।।<br />ಪ್ರಾಮಾಣ್ಯವತ್ಪ್ರಸಙ್ಗಃ ಸ್ಯಾದಪ್ರಮಾತ್ವೇಽಪಿ ತೇ ಧ್ರುವಮ್ ।।  ೨೫ ।।  </div>
				<div class="verse">ಅಜಮೇಕಂ ಸ್ವತಃಸಿದ್ಧಂ ಪ್ರತ್ಯಂಗ್ರೂಪಮನನ್ಯದೃಕ್ ।।<br />ವಸ್ತ್ವೇವಂ ಚೇದಿಹಾಭೀಷ್ಟಂ ಕಿಮರ್ಥಂ ಸಾಧ್ಯತೇಽಪರಮ್ ।।  ೨೬ ।।  </div>
				<div class="verse">ಏವಂಭೂತಾತ್ಮಸಿದ್ಧ್ಯರ್ಥಂ ಕಾರಣಾದಿ ಪ್ರಸಾಧ್ಯತೇ ।।<br />ಉಪಾಯಃ ಸೋಽವತಾರಾಯ ತಥಾ ತಜ್ಜ್ಞೈಶ್ಚ ಸೂತ್ರಿತಮ್ ।।  ೨೭ ।।  </div>
				<div class="verse">ಕಾರಣಾದಿನಿಷೇಧೇನ ನ ಚಾದ್ವೈತಮಭೀಪ್ಸಿತಮ್ ।।<br />ಐಕಾತ್ಮ್ಯಬೋಧಮಾತ್ರೇಣ ನಿಷೇಧಸ್ಯಾಪ್ಯಪಹವಾತ್ ।।  ೨೮ ।।  </div>
				<div class="verse">ಸತತ್ತ್ವಕಮಿದಂ ಸರ್ವಮಿತಿ ಸಂಸಾಧ್ಯ ಯತ್ನತಃ ।।<br />ತಸ್ಯಾಪಿ ಸಂವಿನ್ಮಾತ್ರೇಣ ಪೂರ್ಣತೈವೋಚ್ಯತೇ ಸತಃ ।।  ೨೯ ।।  </div>
				<div class="verse">ಸದೇವಾಽಽಗಮತಃ ಸರ್ವಂ ಪ್ರತ್ಯಕ್ಷಾಚ್ಚ ಸದೀಕ್ಷ್ಯತೇ ।। <br />ಅನುಮಾನಾಚ್ಚ ಸತ್ಸರ್ವಂ ಯಥಾ ತದಧುನೋಚ್ಯತೇ ।।  ೩೦ ।। </div>
				<div class="verse">ಅನುಮೇಯಂ ಚ ಸತ್ಪೂರ್ವಂ ಕಾರಣಂ ಕಾರ್ಯಮೇವ ಚ ।।<br />ಜಗತ್ಪ್ರಸೂತೇಸ್ತಚ್ಚೇಹ ಪ್ರಯೋಗೇಣ ಪ್ರದರ್ಶ್ಯತೇ ।।  ೩೧ ।।  </div>
				<div class="verse">ವಿವಾದಗೋಚರಾಪನ್ನಂ ಸತ್ಕಾರಣಮಿದಂ ಭವೇತ್ ।। <br />ಕಾರ್ಯಾತ್ಮಕಂ ಮನೋಽವಾದಿ ಕಾರ್ಯತ್ವಾತ್ಕಟಕುಮ್ಭವತ್ ।।  ೩೨ ।।  </div>
				<div class="verse">ಹೇತುಮಜ್ಜನಿಮತ್ಸರ್ವಂ ಕಾರ್ಯತ್ವಾತ್ಪಟಕುಮ್ಭವತ್ ।। <br />ವಿಯದಾದಿ ಚ ನಃ ಕಾರ್ಯಂ ತದಪ್ಯೇವಂ ಪ್ರತೀಯತಾಮ್ ।।  ೩೩ ।।  </div>
				<div class="verse">ಅಸತ್ಕಾರಣಕಂ ಕಾರ್ಯಂ ತದ್ವಿನಾಶ್ಯಾಸ್ಯ ಜನ್ಮತಃ ।।<br />ಸರ್ವಂ ಸ್ವಹೇತುಮುನ್ಮೂಲ್ಯ ಜಾಯತೇಽಙ್ಕುರಕುಮ್ಭವತ್ ।।  ೩೪ ।।  </div>
				<div class="verse">ಸ್ವಕಾರಣಂ ಚೇದುತ್ಸಾದ್ಯ ಕಾರ್ಯಂ ಸರ್ವಂ ಪ್ರಜಾಯತೇ ।। <br />ತತ್ಕಾರಣವಿನಾಶಾಯ ತತ್ಸೂತೇಃ ಪ್ರಾಕ್ಕ್ವ ಈರ್ಯತಾಮ್ ।।  ೩೫ ।।  </div>
				<div class="verse">ಸ್ವಹೇತೂಚ್ಛಿತ್ತಯೇಽಲಂ ಚೇದಜಾತಮಪಿ ಸದ್ಯದಿ ।। <br />ದ್ವಯಮಪ್ಯಭ್ಯುಪೇತಂ ಸ್ಯಾನ್ನ ಹ್ಯಸದ್ಧನ್ಯತೇಽಸತಾ ।।  ೩೬ ।।  </div>
				<div class="verse">ವಿನಾಶಸ್ಯಾಪಿ ಕಾರ್ಯತ್ವಾತ್ಸೋಽಪಿ ಸತ್ಕಾರಣೋ ಮಮ ।।<br />ನ ಚೇತ್ಕಾರ್ಯೋ ವಿನಾಶಃ ಸ್ಯಾನ್ನಾಶೋಽಕಾರ್ಯೇಣ ನೇಷ್ಯತೇ ।।  ೩೭ ।।  </div>
				<div class="verse">ಸ್ವಕಾರಣವಿನಾಶಾಯ ಸಿದ್ಧಂ ಘಾಽಸಿದ್ಧಮೇವ ವಾ ।।<br />ಅಙ್ಕುರಾದಿ ಮತಂ ಕಾರ್ಯಂ ನೋಭಯತ್ರಾಪಿ ಯುಜ್ಯತೇ ।।  ೩೮ ।।  </div>
				<div class="verse">ಸಿದ್ಧಂ ಚೇತ್ಕಾರಣಾತ್ಸಿದ್ಧಮುಪಮರ್ದೇ ವಿನೈವ ತು ।।<br />ಉತ್ಪನ್ನೇನ ಚ ತನ್ನಾಶ ಉತ್ಪನ್ನತ್ವಾದನರ್ಥಕಃ ।।  ೩೯ ।।  </div>
				<div class="verse">ಉಪಮೃದ್ಗಾತಿ ಚೇತ್ಕಾರ್ಯಮಥಾಸಿದ್ಧಂ ಸ್ವಕಾರಣಮ್ ।।<br />ತತ್ಕಾರಣಂ ಕಥಂ ತತ್ಸ್ಯಾನ್ನ ಚೇತ್ತಸ್ಮಾತ್ಪ್ರಜಾಯತೇ ।।  ೪೦ ।।  </div>
				<div class="verse">ಉಪಮರ್ದೋಽಪಿ ಕಾರ್ಯತ್ವಾತ್ಕಿಂ ನ ಹನ್ಯಾತ್ಸ್ವಕಾರಣಮ್ ।।<br />ಹನ್ತರ್ಯಸತಿ ಹಾನೋಕ್ತಿರ್ಲಕ್ಷ್ಯತೇ ಶಿಶುವಕ್ತೃಕಾ ।।  ೪೧ ।।  </div>
				<div class="verse">ನಂಷ್ಟ್ಟತತ್ರೋ ವಿನಾಶೋಽಪಿ ಗನ್ತೃತನ್ತ್ರ ಗತಿರ್ಯಥಾ ।।<br />ನಾಸ್ತೀಹ ಕಶ್ಚಿದ್ಧಾತ್ವರ್ಥೋ ಯಃ ಸ್ವಹೇತುಂ ವಿನಾಶಯೇತ್ ।।  ೪೨ ।।  </div>
				<div class="verse">ನಿರ್ಹೇತುನಾಶಸಂವ್ಯಾಪ್ತೇರ್ನ ಸ್ಯಾತ್ಕುಮ್ಭಜನಿರ್ಮೃದಃ ।।<br />ನ ವೀಜಾದಗ್ನಿಸಂವ್ಯಾಪ್ತಾದಙಕುರೋದ್ಭೂತಿರೀಕ್ಷ್ಯತೇ ।।  ೪೩ ।।  </div>
				<div class="verse">ಘಟಾದೇಃ ಕಾರಣಂ ಪಿಣ್ಡ ಇತಿ ನಾಭ್ಯುಪಗಮ್ಯತೇ ।।<br />ಮೃದೇವ ಕಾರಣಂ ಯಸ್ಮಾತ್ಪಿಣ್ಡಾದೇರವಗಮ್ಯತೇ ।।  ೪೪ ।।  </div>
				<div class="verse">ಯದೇವ ಕಾರಣಂ ಮಾನೈರಿಹ ಸಾಕ್ಷಾದ್ವಿನಿಶ್ಚಿತಮ್ ।।<br />ತದೇವೋತ್ತರಕಾರ್ಯೇಷು, ನ ಕಾರ್ಯಂ ಕಾರಣಂ ಮಿತೇಃ ।।  ೪೫ ।।  </div>
				<div class="verse">ವಿನಾಶೋಽತಿಶಯಃ ಕಶ್ಚಿದ್ಯದಿ ಪಿಣ್ಡಾದಿವನ್ಮತಃ ।। <br />ಪ್ರತ್ಯಕ್ಷಾತ್ತದ್ದ್ವಯಂ ಸತ್ಸ್ಯಾನ್ನೋ ಚೇದಸ್ತು ಧ್ರುವೋ ಘಟಃ ।।  ೪೬ ।।  </div>
				<div class="verse">ಕ್ರಿಯಾ ವಾ ತತ್ಫಲಂ ವಾ ಸ್ಯಾದ್ವಸ್ತ್ವನ್ತರಮಥಾಪಿ ವಾ ।।<br />ನಾಶೋಽಥ ವಾ ನ ಕಿಂಚಿತ್ಸ್ಯಾತ್ಸತ್ತ್ವಂ ನೈವಮಪೋದ್ಯತೇ ।।  ೪೭ ।।  </div>
				<div class="verse">ಕ್ರಿಯಾಽಪ್ಯಸ್ತಿ ಫಲಂ ಚಾಸ್ತಿ ತದ್ವದ್ವಸ್ತ್ವನ್ತರಂ ಚ ಸತ್ ।।<br />ಅಥ ನಾಶೋಽಪಿ ನೈವಾಸ್ತಿ ತಂ ವಿನಾ ಸದಿದಂ ಜಗತ್ ।।  ೪೮ ।।  </div>
				<div class="verse">ಸನ್ನೇವ ನಾಶೋಽಪೀಷ್ಟಶ್ಚೇತ್ಸತ್ಸತಾ ನ ವಿರುಧ್ಯತೇ ।।<br />ಐಕಾತ್ಮ್ಯೇಽಪಿ ವಿರೋಧಶ್ಚೇನ್ನಾಶೋ ನಾಶೇಽಪಿ ಶಙ್ಕ್ಯತೇ ।।  ೪೯ ।।  </div>
				<div class="verse">ಪಿಣ್ಡಾದಿನಾ ವಿನಾಽಪೀದಂ ಮೃದಾದೇಃ ಕೇವಲಾದಪಿ ।।<br />ಘಟಾದ್ಯುತ್ಪದ್ಯಮಾನಂ ತು ಕಾರ್ಯಂ ದೃಷ್ಟಮತೋ ಧ್ರುವಮ್ ।।  ೫೦ ।।  </div>
				<div class="verse">ಮೃದಾದ್ಯೇವ ತತೋ ಗ್ರಾಹ್ಯಂ ಕಾರಣಂ ಹ್ಯನ್ವಯಾನ್ಮೃದಃ ।।<br />ಕಾರ್ಯಮೇವ ತು ಪಿಣ್ಡಾದಿ ತಸ್ಯ ಕಾರ್ಯೇಷ್ವನನ್ನಯಾತ್ ।।  ೫೧ ।।  </div>
				<div class="verse">ವಿರುದ್ಧಾನೇಕಕಾರ್ಯಾಣಾಂ ಯುಗಪಜ್ಜನ್ಮ ನೇಷ್ಯತೇ ।।<br />ಏಕಸ್ಮಾತ್ಕಾರಣಾತ್ತಸ್ಮಾತ್ಪಿಣ್ಡಾಭಾವೇ ಘಟೋದ್ಬವಃ ।।  ೫೨ ।।  </div>
				<div class="verse">ಪಿಣ್ಡಾದಿವ್ಯತಿರೇಕೇಣ ಕಾರಣಾನುಪಲಬ್ಧಿತಃ ।। <br />ಅಸತ್ತ್ವಂ ಚೇನ್ಮೃದಾದೇಃ ಸ್ಯಾನ್ನ ಮಾನಾನುಪಪತ್ತಿತಃ ।।  ೫೩ ।।  </div>
				<div class="verse">ಪಿಣ್ಡಾದಿವ್ಯತಿರೇಕೇಣ ಯದಿ ಮಾನಂ ಭವೇತ್ತತಃ ।।<br />ಮೃದಾದಿ ಕಾರಣಂ ಲಬ್ಧಂ ನ ಮಾನಂ  ಸ್ಯಾನ್ಮೃದಾ ವಿನಾ ।।  ೫೪ ।।  </div>
				<div class="verse">ಪಿಣ್ಡಾದಿವ್ಯತಿರೇಕೇಣ ಪಿಣ್ಡಾದಾವಿವ ಚೇತ್ಪ್ರಮಾ ।।<br />ಸಿದ್ಧಂ ಕಾರಣಮೇವಂ ಸ್ಯಾನ್ನ ಮಾ ಮೇಯಂ ವಿನಾ ಯತಃ ।।  ೫೫ ।।  </div>
				<div class="verse">ಅಸಾಧಾರಣರೂಪೇಷು ವ್ಯಾವೃತ್ತೇಷ್ವಿತರೇತರಮ್ ।। <br />ಬಹುಷ್ವೇಕಂ ಯದಾಭಾತಿ ಪ್ರತ್ಯಕ್ಷಂ ಕಾರಣಂ ತು ತತ್ ।।  ೫೬ ।।  </div>
				<div class="verse">ಸಾದೃಶ್ಯಾದನ್ವಯಭ್ರನ್ತಿಸ್ತನ್ನಿವೃತ್ತಾವಪೀತಿ ಚೇತ್ ।। <br />ನೈವಂ ಪಿಣ್ಡಸ್ಥದೃಷ್ಟಾನಾಂ ಘಟಾದಾವಪಿ ದರ್ಶನಾತ್ ।।  ೫೭ ।।  </div>
				<div class="verse">ಪ್ರತ್ಯಭಿಜ್ಞಾಯಮಾನೇಽರ್ಥೇ ತದೇವೇದಮಿತಿ ಧ್ರುವೇ ।।<br />ಲಿಙ್ಗಮಾಭಾಸತಾಮೇತಿ ಪ್ರತ್ಯಕ್ಷಾರ್ಥವಿರುದ್ಧಮಿತ್ ।।  ೫೮ ।। </div>
				<div class="verse">ವಿರುದ್ಧಾವ್ಯಭಿಚಾರಿತ್ವಂ ನ ಚ ಪ್ರತ್ಯಕ್ಷಲಿಙ್ಗಯೋಃ ।।<br />ಪ್ರತ್ಯಕ್ಷಾಪಾಶ್ರಯಾನ್ನಿತ್ಯಂ ನಾನಪೇಕ್ಷಂ ತದಕ್ಷವತ್ ।।  ೫೯ ।।  </div>
				<div class="verse">ವಿರುದ್ಧಾವ್ಯಭಿಚಾರಿತ್ವಂ ಸಮಾನಬಲಯೋರ್ಯತಃ ।।<br />ದೃಷ್ಟಂ ಸರ್ವತ್ರ ಲೋಕೇಽಸ್ಮಿನ್ನ ತು ಸಿಂಹಶೃಗಾಲಯೋಃ ।।  ೬೦ ।।  </div>
				<div class="verse">ಕ್ಷಣಿಕತ್ವೇ ಚ ಭಾವಾನಾಂ ಪ್ರತ್ಯಭಿಜ್ಞಾದ್ಯಸಂಭವಃ ।।<br />ನ ಹ್ಯನ್ಯದೃಷ್ಟಂ ವಸ್ತ್ವನ್ಯೈಃ ಪ್ರತ್ಯಭಿಜ್ಞಾಯತೇ ಕ್ವಚಿತ್ ।।  ೬೧ ।।  </div>
				<div class="verse">ಕ್ಷಣಿಕಂ ಚೇದಿದಂ ಸರ್ವಂ ಪ್ರತ್ಯಭಿಜ್ಞಾಪ್ರಮಾಣಕಮ್ ।। <br />ಅನ್ಯತದ್ಬುದ್ಧ್ಯಪೇಕ್ಷತ್ವಂ ತದ್ಬುದ್ಧೇರ್ವಃ ಪ್ರಸಜ್ಯತೇ ।।  ೬೨ ।।  </div>
				<div class="verse">ಇದಂ ಕ್ಷಣಿಕಮಿತ್ಯೇತತ್ಕ್ಷಣಿಕತ್ವೇ ನ ಸಿಧ್ಯತಿ ।।<br />ಇದಂಕ್ಷಣಿಕತಾಬುದ್ಧ್ಯೋರ್ಭಿನ್ನಾಧಿಕರಣತ್ವತಃ ।।  ೬೩ ।।  </div>
				<div class="verse">ಅಜ್ಞಾತಂ ಜ್ಞಾಯತೇ ಯಸ್ಯ ತಥಾಽಜಾತಂ ಚ ಜಾಯತೇ ।। <br />ಪ್ರತ್ಯಭಿಜ್ಞಾಮೃತೇ ತಸ್ಯ ಪ್ರತಿಜ್ಞಾರ್ಥೋ ನ ಸಿಧ್ಯತಿ ।।  ೬೪ ।।  </div>
				<div class="verse">ಅನವಸ್ಥಾ ಚ ದುರ್ವಾರಾ ಹ್ಯವಿಶ್ಚಾಸಶ್ಚ ಜಾಯತೇ ।।<br />ಮೃಪಾತ್ವಾತ್ಸರ್ವಬುದ್ಧೀನಾಂ ನ ಕ್ವಚಿನ್ನಿಶ್ಚಿತಿರ್ಭವೇತ್ ।।  ೬೫ ।।  </div>
				<div class="verse">ಸಂಬನ್ಧಾನುಪಪತ್ತಿಶ್ಚ ತದಿದಂಜ್ಞಾನಯೋರ್ಧ್ರುವಮ್ ।। <br />ಸಂಬನ್ಧಕರ್ತರ್ಯಸತಿ ನ ಚ ಸಾದೃಶ್ಯಸಂಶ್ರಯಾತ್ ।।  ೬೬ ।।  </div>
				<div class="verse">ಧ್ವಂಸಿನೋರಿವ ಸಾದೃಶ್ಯಂ ಸ್ಥಾಯಿನೋರಪಿ ನೇಷ್ಯತೇ ।। <br />ಗ್ರಾಹಕೇಽಸತಿ ತದ್ಭಿನ್ನೇ ಬುದ್ಧೀನಾಂ ಚೈಕರೂಪತಃ ।।  ೬೭ ।।  </div>
				<div class="verse">ನಾಶಭೇದವಿರುದ್ಧಾರ್ಥಪ್ರಮೇಯೇ ಚ ವ್ಯವಸ್ಥಿತೇ ।।<br />ಪ್ರತ್ಯರ್ಥಿನಿ ಹಿ ಪ್ರತ್ಯಕ್ಷೇ ತದ್ವಿರುದ್ಧಃ ಕುತೋಽಮಿತೇಃ ।।  ೬೮ ।।  </div>
				<div class="verse">ಅನುತ್ಪನ್ನೋತ್ಪಿತ್ಸೂತ್ಪನ್ನೋಽನಷ್ಟೋ ನಾಶಾದಿಕೃತ್ತಥಾ ।।<br />ಏವಮಷ್ಟಕ್ಷಣಾವಸ್ಥೋ ಭಾವೋಽವಶ್ಯಂ ತ್ವಯೇಷ್ಯತೇ ।।  ೬೯ ।।  </div>
				<div class="verse">ಅನ್ಯೋನ್ಯಾವಿಷಯತ್ವೇ ತು ಕುತಃ ಸಾದೃಶ್ಯಧೀರಿಯಮ್ ।।<br />ಸದೃಶಾರ್ಥೇ ವಿನೈವೇಯಂ ಕ್ಲೃಪ್ತಾ ಸಾದೃಶ್ಯಧೀರ್ಯದಿ ।।  ೭೦ ।।  </div>
				<div class="verse">ಮೃಗಾಮ್ಬುಧೀವನ್ಮಿಥ್ಯಾತ್ವಂ ಸ್ಯಾದೇವಂ ತದಿದಾಂಧಿಯೋಃ ।।<br />ಅಸದ್ವಿಷಯತೈವೇಹ ಸರ್ವಾಸಮಪಿ ಚೇದ್ಧಿಯಾಮ್ ।।  ೭೧ ।।  </div>
				<div class="verse">ನೈವಂ ಬುದ್ಧೇರಪಿ ತಥಾ ಹ್ಯಸದ್ವಿಷಯತಾ ಭವೇತ್ ।। <br />ಅಸ್ತ್ವೇವಂ ಸರ್ವವುದ್ಧೀನಾಂ ಮೃಷಾತ್ವಮಿತಿ ಚೇನ್ಮತಮ್ಸ.. ೭೨ ।।  </div>
				<div class="verse">ನೈವಂ ಸ್ಯಾತ್ಸರ್ವಬುದ್ಧೀನಾಂ ಮೃಷಾತ್ವೇ ಮಿತ್ಯಸಂಭವಾತ್ ।।<br />ಕಾರಣಸ್ಯಾಸ್ತಿತಾ ತಸ್ಮಾತ್ಸಿದ್ಧಾ ಕಾರ್ಯೋದ್ಭವಾತ್ಪುರಾ ।।  ೭೩ ।।  </div>
				<div class="verse">ಕಾರ್ಯಸ್ಯಾಪಿ ಯಥಾಽಸ್ತಿತ್ವಂ ತಥೇದಾನೀಂ ಪ್ರಪಞ್ಚಯತೇ ।। <br />ಸತ್ತ್ವಪೂರ್ವಮಿದಂ ಕಾರ್ಯಂ ತಮೋನ್ತಸ್ಥಘಟಾದಿವತ್ ।।  <ಬ್ರ್/>ತಸ್ಯಾಭಿವ್ಯಕ್ತಿಧರ್ಮತ್ವಾದನ್ಯಥಾ ಸ್ಯಾನ್ನೃಶೃಙ್ಗವತ್ ।।  ೭೪ ।।  </div>
				<div class="verse">ಸತ್ಯಾಮಪಿ ಚ ಸಾಮಗ್ರ್ಯಾಂ ವನ್ಧ್ಯಾಪುತ್ರಾದ್ಯಸತ್ತ್ವತಃ ।।<br />ವಿಜ್ಞಾನಾಲಮ್ವನತ್ವಂ ನೋ ನ ಕದಾಚಿತ್ಪ್ರಪದ್ಯತೇ ।।  ೭೫ ।।  </div>
				<div class="verse">ಸರ್ವಂ ಸದೇವ ಚೇದಿಷ್ಟಮುಪಲಭ್ಯೇತ ತೇ ಸದಾ ।।<br />ಸಾಮಗ್ರ್ಯಾಂ ಘಟವತ್ಸತ್ಯಾಂ ಸರ್ವಂ ಸದ್ವಾದಿನೋ ಧ್ರುವಮ್ ।।  ೭೬ ।।  </div>
				<div class="verse">ನ ವಿದ್ಯಮಾನಮಾತ್ರೇಣ ಹ್ಯಭಿವ್ಯಕ್ತಿರಪೀಷ್ಯತೇ ।। <br />ಸದೇವ ವಸ್ತ್ವಭಿವ್ಯಕ್ತಂ ತಥಾಽವ್ಯಕ್ತಂ ಚ ಲಕ್ಷ್ಯತೇ ।।  ೭೭ ।।  </div>
				<div class="verse">ಅಙ್ಗೀಕರ್ತವ್ಯಮೇತಚ್ಚ ಭವದ್ಭಿರವಿಶಙ್ಕಿತೈಃ ।।<br />ನ ಚೇದ್ವಃ ಸರ್ವಸಿದ್ಧಾನ್ತೋ ನಶ್ಯೇತ್ಸೈಕತಕೂಪವತ್ ।।  ೭೮ ।। </div>
				<div class="verse">ಪ್ರಮಾಣವ್ಯತಿರೇಕೇಣ ಪ್ರಮೇಯೋಽರ್ಥೋ ಭವನ್ಭವೇತ್ ।।<br />ಮಾನಾದವ್ಯತಿರೇಕೇ ಹಿ ಮಾನಮೇಯೌ ನ ಸಿಧ್ಯತಃ ।।  ೭೯ ।।  </div>
				<div class="verse">ಕಾರಣಸ್ಯಾಪಿ ನಾಸ್ತಿತ್ವಂ ಕಾರ್ಯಾಸತ್ತ್ವೇ ಪ್ರಸಜ್ಯತೇ ।।<br />ನ ಹಿ ಕಾರ್ಯಮನಾಶ್ರಿತ್ಯಂ ಕಾರಣಂ ಜಗತೀಕ್ಷ್ಯತೇ ।।  ೮೦ ।।  </div>
				<div class="verse">ಸತ್ತಾಮಾತ್ರೇಣ ಕಿಂ ಕಾರ್ಯಂ ಸಮವಾಯ್ಯಾದಿಕಾರಣಮ್ ।।<br />ಸಾಧಯೇದ್ವ್ಯಾಪೃತಂ ವೇದಂ ತಥಾಽಪೀಷ್ಟಂ ನ ಸಿಧ್ಯತಿ ।।  ೮೧ ।।  </div>
				<div class="verse">ಸತ್ತಾಮಾತ್ರೇಣ ಚೇತ್ಕುರ್ಯಾತ್ಕಾರಣತ್ರಿತಯಂ ತದಾ ।।<br />ಕಾರ್ಯೋತ್ಪತ್ತಿಸ್ಥಿತಿಲಯಾಃ ಪ್ರಾಪ್ನುಯುರ್ಯುಗಪತ್ಸದಾ ।।  ೮೨ ।।  </div>
				<div class="verse">ಅವಿಶೇಷಾಚ್ಚ ಸತ್ತಾಯಾಃ ಸರ್ವತಃ ಸರ್ವಸಂಭವಃ ।। <br />ಸರ್ವ ಏವ ನ ಸಂಸಿಧ್ಯೇದ್ವ್ಯವಹಾರಶ್ಚ ಲೌಕಿಕಃ ।।  ೮೩ ।।  </div>
				<div class="verse">ತ್ರೀಣ್ಯೇವ ಕಾರಣಾನೀತಿ ನಿಷ್ಫಲಾಽವಧೃತಿರ್ಭವೇತ್ ।।<br />ಯಥಾ ತ್ರಯಂ ತಥಾ ಸರ್ವಂ ಸತ್ತಯಾ ಕಿಂ ನ ಕಾರಣಮ್ ।।  ೮೪ ।।  </div>
				<div class="verse">ಸಂಭೂಯ ಕಾರ್ಯಂ ಕುರ್ಯಾಚ್ಚೇತ್ಕಾರಣತ್ರಿತಯಂ ತದಾ ।।<br />ಮೇಲನಸ್ಯಾಪಿ ಕಾರ್ಯತ್ವಾತ್ಕಥಂ ತತ್ಸ್ಯಾತ್ರಯಂ ವಿನಾ ।।  ೮೫ ।।  </div>
				<div class="verse">ಕಾರಣತ್ರಿತಯೇ ನಾಥ ಏಕೈಕಸ್ಯ ಪ್ರಸಿಧ್ಯತಿ ।।<br />ತಸ್ಯ ತಸ್ಯ ತಥೈವೇತಿ ಸಾಽನವಸ್ಥಾ ಪ್ರಸಜ್ಯತೇ ।।  ೮೬ ।।  </div>
				<div class="verse">ವಸ್ತುನಃ ಸದಸತ್ತ್ವಾಯ ಹ್ಯಭಿವ್ಯಕ್ತ್ಯೇಕಹೇತುತಃ ।।<br />ಐಶ್ವರ್ಯಂ ನ ಪ್ರಮಾಣಸ್ಯ ಸತ್ತ್ವಂ ವಸ್ತುಬಲಾದ್ಯತಃ ।।  ೮೭ ।।  </div>
				<div class="verse">ದ್ವೈವಿಧ್ಯಾದಾವೃತೇಃ ಕಾರ್ಯಂ ನೇಕ್ಷತೇ ತೇನ ಸಂವೃತಮ್ ।।<br />ಲಬ್ಧಾತ್ಮಕಸ್ಯ ಕುಡ್ಯಾದಿ, ಪ್ರಾಕ್ಸೂತೇಃ ಕಾರಣಾವೃತಿಃ ।।  ೮೮ ।।  </div>
				<div class="verse">ಮೃದಾತ್ಮನೋಪಸಂಶ್ಲಿಷ್ಟಂ ಕಾರ್ಯಂ ಕಾರಣತಾಮಿತಮ್ ।।<br />ಕಾರಣತ್ವಾದ್ಧಿ ತತ್ಸ್ಥಂ ತತ್ತದೃತೇ ಕರಾಣಂ ಕಥಮ್ ।।  ೮೯ ।।  </div>
				<div class="verse">ಯದಿ ಕಾರಣಸಂಸ್ಥಂ ಸತ್ತನ್ನಿಮಿತ್ತಂ ಚ ಕಾರಣಮ್ ।।<br />ವ್ಯವಧಾನಾನ್ತರಾಭಾವಾತ್ಕಿಮರ್ಥಂ ನೋಪಲಭ್ಯತೇ ।।  ೯೦ ।।  </div>
				<div class="verse">ಕಾರ್ಯಾನ್ತರೇಣ ಸಂಸ್ಥಾನಾನ್ಮೃದಾದೇರ್ನೋಪಲಭ್ಯತೇ ।। <br />ಸದಾತ್ಮನೋಪಲಬ್ಧಿಸ್ತು ನ ಕದಾಚನ ಹೀಯತೇ ।।  ೯೧ ।। </div>
				<div class="verse">ನಷ್ಟೋತ್ಪನ್ನಸದಭಾವಶಬ್ದಪ್ತತ್ಯಯಭೇದಧೀಃ ।।<br />ಅಭಿವ್ಯಕ್ತಿತಿರೋಭೂತಿದ್ವೈವಿಧ್ಯಾಪೇಕ್ಷಯೈವ ತು ।।  ೯೨ ।।  </div>
				<div class="verse">ಕುಡ್ಯಾದ್ಯಾವರಣಂ ದೃಷ್ಟಂ ಭಿನ್ನದೇಶಂ ಸದಾಽಽವೃತಾತ್ ।।<br />ಕುಮ್ಭಾದ್ಯಭಿನ್ನದೇಶಸ್ಥಂ ಪಿಣ್ಡಾದ್ಯಾವರಣಂ ಕಥಮ್ ।।  ೯೩ ।।  </div>
				<div class="verse">ನೈವಂ ಪಯೋಘೃತಾದೀನಾಮೇಕದೇಶತ್ವದರ್ಶನಾತ್ ।।  ೯೪ ।।<br />ಅನಾವರಣತಾ ಚೇತ್ಸ್ಯಾತ್ಕಪಾಲಾದೇರ್ಘಟಾತ್ಮನಿ ।। </div>
				<div class="verse">ಅನ್ತರ್ಭಾವಾನ್ನ ಸಾಧ್ವೇತದ್ವಿಭಕ್ತಾನಾಂ ಭವೇದ್ಯತಃ ।।  ೯೫ ।। <br />ಆವೃತತ್ವಮಥ ಮತಂ ಭಙ್ಗ ಏವ ಪ್ರಸಜ್ಯತೇ ।।<br /> ಯತ್ನೋ ನ ತು ಘಟೋತ್ಪತ್ತೌ ನೈವಮಪ್ಯುಪಪದ್ಯತೇ ।।  ೯೬ ।।  </div>
				<div class="verse">ನ ಹಿ ಲೋಕೇಽಸ್ತಿ ನಿಯಸೋ ರ್ಘಟಾಭಿವ್ಯಕ್ತಿಹೇತುಕಃ ।।<br />ಅನೇಕಸಾಧನಾ ಯಸ್ಮಾದಭಿವ್ಯಕ್ತಿರಿಹೇಕ್ಷ್ಯತೇ ।।  ೯೭ ।।  </div>
				<div class="verse">ದೀಪೇನಾನ್ಯೋ, ಮಥಾ ಚಾನ್ಯಸ್ತಥಾ ಚಕ್ರಾದಿನಾ ಪರಃ ।।<br />ಅಭಿವ್ಯಕ್ತಿಂ ಪ್ರಯಾತ್ಯರ್ಥಃ ಪುರಾ ಸನ್ನೇವ ಸರ್ವದಾ ।।  ೯೮ ।।  </div>
				<div class="verse">ತಮೋವಿನಾಶನಾಯೈವ ಪ್ರದೀಪೋಽಪೀತಿ ಚೇನ್ಮತಮ್ ।। <br />ನಷ್ಟೇ ತಮಸಿ ಕುಮ್ಭೋಽಪಿ ಸ್ವಯಮೇವೋಪಲಭ್ಯ಼ತೇ ।।  ೯೯ ।।  </div>
				<div class="verse">ಕಿಮೇವಂ ಭವತಃ ಸಿದ್ಧಂ ಯದಿ ನಾಮ ತಮೋಹನುತಿಃ ।।<br />ಸದೇವ ವ್ಯಜ್ಯತೇ ಸರ್ವಮಿತಿ ನೈವಾಪನುದ್ಯತೇ ।।  ೧೦೦ ।।  </div>
				<div class="verse">ಅಜ್ಞಾತತ್ವಾಪಮಾರ್ಷ್ಟ್ಯರ್ಥಮುಪಾದಿತ್ಸನ್ತಿ ಮಾನಿನಃ ।।<br />ಮಾನಾನಿ, ಮಾನಸಂಬನ್ಧಾದಜ್ಞಾತತ್ವಂ ಚ ನಶ್ಯತಿ ।।  ೧೦೧ ।।  </div>
				<div class="verse">ಯತಃ ಸತಿ ಕ್ರಿಯಾಭೇದೇ ಕಿಂ ಪೂರ್ವಮಿತಿ ಚೋದನಾ ।।<br />ಕ್ರಿಯಾಭೇದೇ ನ ಚ ನ್ಯಾಯ್ಯಂ ಧ್ವಾನ್ತನಾಶಃ ಕ್ರಿಯಾಫಲಮ್ ।।  ೧೦೨ ।।  </div>
				<div class="verse">ಜ್ಞಾತುರ್ಜ್ಞಾನಾಭಿನಿಷ್ಪತ್ತಿರ್ನಿಷ್ಪನ್ನಂ ಮೇಯಮೇತಿ ಸತ್ ।। <br />ಮೇಯಾಭಿಸಂಗತಂ ತಚ್ಚ ಮೇಯಾಭತ್ವಂ ಪ್ರಪದ್ಯತೇ ।।  ೧೦೩ ।।  </div>
				<div class="verse">ವ್ಯವಧಾನಂ ತಮೋ ಯಸ್ಮಾದ್ಧಟೋಽಯಮಿತಿ ಸಂವಿದಃ ।।<br />ಪ್ರಕಾಶವದ್ಧಟಂ ಚರ್ತೇ ಕುತಸ್ತತ್ತಮಮೋ ಹನುತಿಃ ।।  ೧೦೪ ।।  </div>
				<div class="verse">ಪ್ರಮಾಣವ್ಯಾಪೃತೇರ್ಜ್ಞಾತೋಽಜ್ಞಾತೋಽಜ್ಞಾತತ್ವಹಾನಿಕೃತ್ ।।<br />ಘಟೋಽವಗತ ಇತ್ಯೇತತ್ತತಃ ಸಂಪದ್ಯತೇ ಫಲಮ್ ।।  ೧೦೫ ।।  </div>
				<div class="verse">ಯದ್ಯಾವರಣಭಙ್ಗಾಯ ಯತ್ನಃ ಸ್ಯಾದ್ಧಟವಿತ್ತಯೇ ।।<br />ಕಾರ್ಯಾನ್ತರಂ ಭವೇದ್ಭಙ್ಗಾತ್ತೇನಾಪ್ಯಾವೃತತಾ ಘಟೇ ।।  ೧೦೬ ।। </div>
				<div class="verse">ವ್ಯವಧಾನಾನ್ತರಂ ತಸ್ಮಾದನ್ಯದಪ್ಯಾಪತೇತ್ತದಾ ।।<br />ಅತೋ ನಿಯತ ಏವಾತ್ರ ವ್ಯಾಪಾರಃ ಫಲವಾನ್ಭವೇತ್ ।।  ೧೦೭ ।।  </div>
				<div class="verse">ಅತೀತೈಷ್ಯದ್ಧಟಜ್ಞಾನಂ ಸದ್ಧಟಾಲಮ್ಬನಂ ಭವೇತ್ ।। <br />ಘಟಜ್ಞಾನತ್ವತಃ ಸಾಕ್ಷಾದಿಹತ್ಯಘಟಬೋಧವತ್ ।।  ೧೦೮ ।।  </div>
				<div class="verse">ಅತೀತೋಽನಾಗತೋಽರ್ಥೋಽಸನ್ಯದಿ ವಾಽಭ್ಯುಪಗಮ್ಯತೇ ।।<br />ಅತೀತಾನಾಗತಜ್ಞಾನಂ ಮಿಥ್ಯೇಶಸ್ಯ ಪ್ರಸಜ್ಯತೇ ।।  ೧೦೯ ।।  </div>
				<div class="verse">ಪ್ರತ್ಯಕ್ಷಂ ನಾಪಿ ಚೇಶಸ್ಯ ಕೇನಚಿತ್ಪ್ರತಿಹನ್ಯತೇ ।।<br />ಅಪವಿದ್ಧಾತಿಶೀತ್ಯೇವ ತಜ್ಜ್ಞಾನಂ ಕೇನ ಹನ್ಯತೇ ।।  ೧೧೦ ।।  </div>
				<div class="verse">ಘಟಸತ್ತ್ವೇ ಪುರೋತ್ಪತ್ತೇರನುಮಾ ಚ ಪ್ರದರ್ಶಿತಾ ।। <br />ತಸ್ಮಾತ್ಸದೇವ ಕಾರ್ಯಂ ಸ್ಯಾತ್ಪ್ರಗುತ್ಪತ್ತೇರಪಿ ತ್ರುವಮ್ ।।  ೧೧೧ ।।  </div>
				<div class="verse">ಏಷ್ಯದ್ಧಟನಿಷೇಧೇ ಚ ವಿರೋಧೋಽಪಿ ಪ್ರಸಜ್ಯತೇ ।।<br />ಭವಿಪ್ಯಾತಿ ನ ಭಾವ್ಯರ್ಥೋ ವರ್ತಮಾನನಿಷೇಧವತ್ ।।  ೧೧೨ ।।  </div>
				<div class="verse">ಗೃಹ್ಯಮಾಣೋ ಘಟೋ ನಾಸನ್ನಿತಿ ಯದ್ವದ್ವಿರುಧ್ಯತೇ ।। <br />ಅತೀತೈಷ್ಯನ್ಮಿತಘಟಪ್ರತಿಷೇಧಸ್ತಥಾವಿಧಃ ।।  ೧೧೩ ।।  </div>
				<div class="verse">ಪ್ರಾಗಭಾವಾದಯೋಽಭಾವಾಃ ಸನ್ತಃ ಸ್ಯುರತಿರೇಕಿಣಃ ।। <br />ವ್ಯಪದೇಶಾದ್ಧಟೇನೈಷಾಮನ್ಯೋನ್ಯಾಭಾವವದ್ಧ್ರುವಮ್ ।।  ೧೧೪ ।।  </div>
				<div class="verse">ಏವಂ ಚ ಸತಿ ಸಂಬನ್ಧೋ ನ ಭಾವಾಭಾವಯೋರ್ಮಿಥಃ ।।<br />ವಿರೋಧಾದ್ಭಾವಯೋರ್ಯದ್ವದೇಕತ್ವಾನ್ನಾಪ್ಯಭಾವಯೋಃ ।।  ೧೧೫ ।।  </div>
				<div class="verse">ಅಸತಶ್ಚ ನ ಸಂಬನ್ಧೋಽಕಾರಕತ್ವಾತ್ಕಥಂಚನ ।।<br />ಸಂಬನ್ಧಶ್ಚ ಕ್ರಿಯಾತ್ಮತ್ವಾನ್ನ ಸಿಧ್ಯೇತ್ಕಾರಕಂ ವಿನಾ ।।  ೧೧೬ ।।  </div>
				<div class="verse">ಪ್ರಾಗಭಾವೋ ಘಟಸ್ಯೇತಿ ಘಟಂ ಏವೋಚ್ಯತೇ ಯದಿ ।। <br />ಘಟ ಏವ ಘಟಸ್ಯೇತಿ ವ್ಯಪದೇಶೋ ನ ಯುಜ್ಯತೇ ।।  ೧೧೭ ।।  </div>
				<div class="verse">ನ ಚಾಸತ್ತ್ವಂ ಘಟಸ್ಯೈವಂ, ಪ್ರಾಗಭಾವೋ ಘಟೋ ನ ಚ ।।<br />ಅವಧ್ಯವಧಿಮದ್ಭೇದೇ ಪ್ರಾಗಭಾವೋಽಪಿ ಸಿಧ್ಯತಿ ।।  ೧೧೮ ।।  </div>
				<div class="verse">ಅಥ ಪ್ರಕಲ್ಪ್ಯ ಸಂಬನ್ಧಂ ಘಟಸ್ಯೇತ್ಯಭಿಧೀಯತೇ ।। <br />ಕ್ಲೃಪ್ತಸ್ಯೈವ ಹ್ಯಭಾವಸ್ಯ ವ್ಯಪದೇಶಃ ಪ್ರಸಜ್ಯತೇ ।।  ೧೧೯ ।।  </div>
				<div class="verse">ಅರ್ಥಾನ್ತರಮಭಾವಶ್ಚೇದುಕ್ತಂ ಸಂಸ್ಮರ್ತುಮರ್ಹಸಿ ।।<br />ಶಶಶೃಙ್ಗಾದಿಕಲ್ಪಸ್ಯ ಘಟಸ್ಯ ಸ ನ ಯುಜ್ಯತೇ ।।  ೧೨೦ ।। </div>
				<div class="verse">ಸ್ವಹೇತುಸತ್ತಾಸಂಬನ್ಧಃ ಸಂಬನ್ಧಸ್ಯ ಸದಾಶ್ರಯಾತ್ ।।<br />ಅಥಾಸ್ತ್ವಯುತಸಿದ್ಧಾನಾಂ ನಾಸತೋಽಯುತಸಿದ್ಧತಾ ।।  ೧೨೧ ।।  </div>
				<div class="verse">ನ ಭಾವಾಭಾವಯೋರ್ಯೋಗೋ ನಾಪಿ ಚಾಯಮಭಾವಯೋಃ ।।<br />ಸತೋರೇವ ಯತೋ ಯೋಗಃ ಸಿದ್ಧ ಕಾರ್ಯಮತಃ ಸದಾ ।।  ೧೨೨ ।।  </div>
				<div class="verse">ದ್ವೈತೈಕತ್ವಾತ್ಮಕಂ ರೂಪಂ ವೈರಾಜಂ ಕಾರ್ಯಮಾತ್ಮನಃ ।।<br />ಸಮುದ್ರ ಏವ ಹ್ಯಸ್ಯೇತಿ ವಿರಾಟ್ಕಾರಣಮಬ್ರವೀತ್ ।।  ೧೨೩ ।।  </div>
				<div class="verse">ಸಂಭೂಯ ಕಾರ್ಯಭೂತಾನಿ ಭೂತಯೋನಿಂ ಯತೋ ವಿಭುಮ್ ।। <br />ಜನ್ಮಸ್ಥಿತಿಲಯಾನ್ಯಾನ್ತಿ ಸಮುದ್ರಸ್ತೇನ ವಿಶ್ವಕೃತ್ ।।  ೧೨೪ ।।  </div>
				<div class="verse">ತತ್ಸಮುದ್ರಂ ಪರಂ ಬ್ರಹ್ಮ ಸಂವಿನ್ಮಾತ್ರಸತತ್ತ್ವಕಮ್ ।। <br />ಅವಿಜ್ಞಾತಾತ್ಮಯಾಥಾತ್ಮ್ಯಂ ಹೇತುತ್ವೇನೇಹ ಶಬ್ದ್ಯತೇ ।।  ೧೨೫ ।।  </div>
				<div class="verse">ಇದಂ ಜಗದುಪಾದಾನಂ ಸರ್ವಶಕ್ತ್ಯಜಮವ್ಯಯಮ್ ।।<br />ಸ್ವಾತ್ಮೈಕಾಜ್ಞಾನವೃತ್ತೇನ ಗ್ರಸಿಷ್ಣು ಪ್ರಭವಿಷ್ಣು ಚ ।।  ೧೨೬ ।।  </div>
				<div class="verse">ಸ್ವಾಭಾಸವರ್ತ್ಮನೈವೈತತ್ಸ್ವಾತ್ಮಾಜ್ಞಾನಜಭೂಮಿಷು ।।<br />ಇತಂ ಬಹುತ್ವಮೇಕಂ ಸದ್ವಿಯದ್ಯದ್ವದ್ಧಟಾದಿಷು ।।  ೧೨೭ ।।  </div>
				<div class="verse">ಅಕಾರಣಂ ಸದಜ್ಞಾನಾತ್ಕಾರಣತ್ವಂ ಯಥೈತ್ಯಜಮ್ ।। <br />ಸರ್ವಕಾರಕತಾಮೇವಂ ಕ್ರಿಯಾತತ್ಫಲತಾಮಪಿ ।।  ೧೨೮ ।। </div>
				<div class="verse">ಸಾಧ್ಯಸಾಧನತಾ ತಸ್ಮಾದಜ್ಞಾನೈಕವ್ಯಪಾಶ್ರಯಾಮ್ ।।<br />ಉಚ್ಚೈರನೂದ್ಯ ತತ್ತತ್ತ್ವಂ ವೇದಾನ್ತಾಃ ಪ್ರತ್ಯಪೀಪದನ್ ।।  ೧೨೯ ।।  </div>
				<div class="verse">ಅಕಾರಣಮಕಾರ್ಯೇ ಸತ್ಕಾರ್ಯಕಾರಣತಾಮಗಾತ್ ।। <br />ಮೋಹಾದೇವ ತತಃ ಶಾಸ್ರಂ ತದುಚ್ಛಿತ್ತೌ ಪ್ರವರ್ತತೇ ।।  ೧೩೦ ।।  </div>
				<div class="verse">ಅಪೀತಾಶೇಷಸಂಸಾರಂ ಶುದ್ಧಸಂಸ್ಕಾರಸಂಶ್ರಯಮ್ ।।<br />ಅವ್ಯಾಕೃತಮಿದಂ ಬ್ರಹ್ಮಹ್ಯನ್ತರ್ಯಾಮೀತಿ ಚೋಚ್ಯತೇ ।।  ೧೩೧ ।।  </div>
				<div class="verse">ಅಜ್ಞಾನಾನುಪಮರ್ದೇನ ವ್ಯಾಕೃತಿರ್ಯಾಽಸ್ಯ ಜಾಯತೇ ।। <br />ಸ್ವಪ್ನವಿಜ್ಞಾನವನ್ನಾಸೌ ಸತ್ಯಮೇಯವ್ಯಪಾಶ್ರಯಾ ।।  ೧೩೨ ।।  </div>
				<div class="verse">ಸಮ್ಯಗ್ಜ್ಞಾನಸಮುತ್ಪತ್ತೌ ಹೇತುತ್ವಂ ತು ನಿಗಚ್ಛತಿ ।। <br />ನಿದ್ರಂ ಹತ್ವಾ ಯತಃ ಸ್ವಪ್ನಜ್ಞಾನಾದಪಿ ವಿಬುಧ್ಯತೇ ।।  ೧೩೩ ।।  </div>
				<div class="verse">ಉಪೇಯಪ್ರತಿಪತ್ತ್ಯೈವ ಪ್ರಮಾಣಾನಾಂ ಪ್ರಮಾಣತಾ ।।<br />ವಸ್ತುಸ್ಥಿತ್ಯಾ ನ ಸತ್ಯತ್ವಮಿತಿ ಪೂರ್ವಮವಾದಿಷಮ್ ।।  ೧೩೪ ।।  </div>
				<div class="verse">ನಾಮರೂಪಾದಿನಾ ಯೇಯಮವಿದ್ಯಾ ಪ್ರಥತೇಽಸತೀ ।।<br />ಮಾಯಾ ತಸ್ಯಾಃ ಪರಂ ಸೌಕ್ಷ್ಮ್ವಂ ಮೃತ್ಯುನೈವೇತಿ ಭಣ್ಯತೇ ।।  ೧೩೫ ।।  </div>
				<div class="verse">ಮೃತ್ಯುರ್ವೈ ತಮ ಇತ್ಯೇವಮಾಪ ಏವೇದಮಿತ್ಯಪಿ ।।<br />ಅವಿದ್ಯಾ ಪ್ರಥತೇ ಮೌಲೀ ವ್ಯಕ್ತಾವ್ಯಕ್ತಾತ್ಮನಾಽನಿಶಮ್ ।।  ೧೩೬ ।।  </div>
				<div class="verse">ಏತೇಭ್ಯೋಽಸೌ ಸಮುತ್ಥಾಯ ಸ್ವಾಭಾಸಾನಾತ್ಮಜನ್ಮನಾ ।।<br />ಯಾತಿ ಕ್ಷೇತ್ರಜ್ಞತಾಮೀಶಃ ಕೂಟಲಸ್ಥೋಽಪಿ ಹ್ಯವಿದ್ಯಯಾ ।।  ೧೩೭ ।।  </div>
				<div class="verse">ಆಪೋ ಹ್ಯಣುತರಾಃ ಸತ್ಯಮಸೃಜನ್ತೇತಿ ಹಿ ಶ್ರುತಿಃ ।।<br />ಕ್ರಿಯಾವಿಜ್ಞಾನಶಕ್ತ್ಯಾತ್ಮಾ ಸೋಽಪಿ ಬ್ರಹ್ಮಾಸೃಜತ್ಪರಃ ।।  ೧೩೮ ।।  </div>
				<div class="verse">ವಿರಾಡ್ವ್ರಹ್ಮಾಥ ಸಸೃಜೇ ಮನುಂ ದೇವಂ ಪ್ರಜಾಪತಿಮ್ ।। <br />ಮನುರ್ದೇವಾನ್ಮನುಷ್ಯಾಂಶ್ಚ ಸ್ಥಾಸ್ನು ಕೃತ್ಸ್ನಂ ಚರಿಷ್ಣು ಚ ।।  ೧೩೯ ।।  </div>
				<div class="verse">ಸಾಧ್ಯಸಾಧನವತ್ಕೃತ್ಸ್ನಕಾರ್ಯರೂಪವಿವಕ್ಷಯಾ ।।<br />ಶ್ರುತಿಃ ಪ್ರವವೃತೇ ಸೇಯಂ ನೈವೇಹೇತೀಹ ಯತ್ನತಃ ।।  ೧೪೦ ।।  </div>
				<div class="verse">ಅಶನಾಯಾಪಿಪಾಸಾಭ್ಯಾಂ ಮೃತ್ಯಾೋ ರೂಪಂ ಪ್ರಚಕ್ಷತೇ ।। <br />ಪ್ರಾಣಸ್ಯ ತತ್ರ ಸಂವರ್ಗಾದ್ವಾಗಾದಧ್ಯಾತ್ಮದೈವಯೋಃ ।।  ೧೪೧ ।।  </div>
				<div class="verse">ಏತಸ್ಮಾಜ್ಜಾಯತೇ ಪ್ರಾಣೋ ಮನಃ ಸರ್ವೇನ್ದ್ರಿಯಾಣಿ ಚ ।। <br />ಸ್ವಂ ವಾಯುರ್ಜ್ಯೋತಿರಾಪಶ್ಚ ಪೃಥ್ವೀ ವಿಶ್ವಸ್ಯ ಧಾರಿಣೀ ।।  ೧೪೨ ।।  </div>
				<div class="verse">ಸೃಷ್ಟಿಮೇತಾಂ ಸಮುದ್ದಿಶ್ಯ ತನ್ಮನೋಽಕುರುತೇತಿ ಯಾ ।।<br />ಶ್ರುತಿಃ ಪ್ರವೃತ್ತಾ ನಿರ್ವಕ್ತುಂ ಯಾವದವ್ಯಾಕೃತಂ ಪರಾ ।।  ೧೪೩ ।।  </div>
				<div class="verse">ಯದ್ವಾ ವಿರಾಜಮುದ್ದಿಶ್ಯ ಸಂಕಲ್ಪಮಕರೋನ್ಮನಃ..<ಬ್ರ್ />ಆತ್ಮನ್ವೀ ಸ್ಯಾಮಿತಿ ತಥಾ ಸಾಕೂತಃ ಸೃಷ್ಟಿಕಾರಣಃ ।।  ೧೪೪ ।।  </div>
				<div class="verse">ಸ್ವವಿಭೂತೀಕ್ಷಣಂ ಸೃಷ್ಟೌ ವಿಭೋರರ್ಚನಮುಚ್ಯತೇ ।।<br />ಆಪೋಽಜಾಯನ್ತ ಇತಿ ಚ ಸರ್ವಭೂತೋಪಲಕ್ಷಣಮ್ ।।  ೧೪೫ ।।  </div>
				<div class="verse">ವಿದ್ಯೋತ್ಪತ್ತಿಪ್ರಧಾನತ್ವಾತ್ಸೃಷ್ಟಿರ್ವಾ ನ ವಿವಕ್ಷ್ಯತೇ ।। <br />ತಥಾಚ ಪ್ರತಿವೇದಾನ್ತಂ ಸೃಷ್ಟಿರ್ನಾನಾವಿಧೇಕ್ಷ್ಯತೇ ।।  ೧೪೬ ।।  </div>
				<div class="verse">ಅರ್ಚತೋ ಮೇ ಯತೋ ಜಜ್ಞೇ ಕಮಮ್ಭಃ ಸುಖಕೃತ್ತತಃ ।।<br />ಅರ್ಕಾಭಿಧೋಽಥ ಸಂವೃತ್ತಃ ಪ್ರಾಣೋ ಮೃತ್ಯುಃ ಪ್ರಜಾಪತಿಃ ।।  ೧೪೭ ।।  </div>
				<div class="verse">ಉಪಾಸನಮತೋಽಸ್ಯಾಪಿ ನಾಗ್ನೇರೇವೇತಿ ನಿಶ್ಚಿತಿಃ ।।<br />ಅರ್ಕನಾಮಾಭಿಸಂಬನ್ಧೋ ನೋಪಾಸನಮೃತೇ ಯತಃ ।।  ೧೪೮ ।।  </div>
				<div class="verse">ಯದಿ ವಾಽಗ್ನೇರಿದಂ ನಾಮ ತಸ್ಯ ಪ್ರಕರಣಿತ್ವತಃ ।। <br />ಆಪೋ ವಾ ಅರ್ಕ ಇತಿ ತು ಚಿತ್ಯನಾಮಾರ್ಥಮೇವ ತತ್ ।।  ೧೪೯ ।।  </div>
				<div class="verse">ಶರ ಅಸೀದಿತಿ ಗಿರಾ ಶಕ್ತ್ಯವಸ್ಥಾ ವಿವಕ್ಷ್ಯತೇ ।।<br />ಸಾ ಪೃಥಿವ್ಯಭವಚ್ಚೇತಿ ವಿರಾಜೋ ಜನ್ಮಶಬ್ದನಮ್ ।।  ೧೫೦ ।।  </div>
				<div class="verse">ತಪೋಽಪ್ಸು ತಪ್ಯಮಾನಾಸು ಹ್ಯಣ್ಡಂ ಜಜ್ಞೇ ಹಿರಣ್ಮಯಮ್ ।। <br />ಇತಿ ಶ್ರುತಿರ್ಜಗಾದಾರ್ಥಂ ಯಥೈವೇಹ ಪ್ರಪಞ್ಚಯತೇ ।।  ೧೫೧ ।। </div>
				<div class="verse">ಏವಂ ವ್ಯಷ್ಟಿಸಮಷ್ಟ್ಯಾತ್ಮಾ ವೈರಾಜಂ ದೇಹಮಾತ್ಮನಃ ।।<br />ಪ್ರಾಚೀಕ್ಲೃಪದಥೇದಾನೀಂ ಸೃಷ್ಟಿಸ್ತಸ್ಯ ವಿವಕ್ಷ್ಯತೇ ।।  ೧೫೨ ।।  </div>
				<div class="verse">ಶ್ರಾನ್ತಸ್ಯೇತಿ ತು ದೇಹಸ್ಯ ಕರ್ಮಾಯೋಗ್ಯತ್ವಮುಚ್ಯತೇ ।।<br />ಶ್ರಮಹೇತುರತಸ್ತಾಪಸ್ತಪ್ತಸ್ಯೇತ್ಯಭಿಶಬ್ದ್ಯತೇ ।।  ೧೫೩ ।। </div>
				<div class="verse">ಭಾಸ್ವಜ್ಜ್ಞಾನಂ ಭವೇತ್ತೇಜೋ ರಸಃ ಪ್ರಾಣೋ ವಿವಕ್ಷಿತಃ ।।<br />ಕ್ರಿಯಾವಿಜ್ಞಾನಶಕ್ತಿತ್ವಾತ್ಪ್ರಕೃತಸ್ಯ ಪ್ರಜಾಪತೇಃ ।।  ೧೫೪ ।।  </div>
				<div class="verse">ಅನವಚ್ಛಿನ್ನವಪುಷಃ ಪಿಣ್ಡಾವಚ್ಛೇದಹೇತುತಃ ।।<br />ರವಸ್ಯ ಕುಮ್ಭಾದಿನೇವಾಸೋರ್ನಿರವರ್ತತ ಶಬ್ದನಮ್ ।।  ೧೫೫ ।।  </div>
				<div class="verse">ನಾಮರೂಪಾದಿಮದ್ದೇಹಸಂಬನ್ಧಾತ್ತದ್ವಿಧರ್ಮಕಃ ।। <br />ಅರೂಪೋಽಪಿ ಹಿ ಸೂತ್ರಾತ್ಮಾಂ ಲಕ್ಷ್ಯತೇ ರೂಪವಾನಿವ ।।  ೧೫೬ ।। </div>
				<div class="verse">ಸೂಕ್ಷ್ಮಸ್ಥೂಲಶರೀರಾಭ್ಯಾಂ ಚಿದಾಭಾಭ್ಯಾಮವಿದ್ಯಯಾ ।।<br />ಸಂವೃತಃ ಪರಮೇಶೋಽಪಿ ತ್ರೈಲೋಕ್ಯಾತ್ಮಾಗ್ನಿರೂಚ್ಯತೇ ।।  ೧೫೭ ।।  </div>
				<div class="verse">ಅಶರೀರಂ ಶರೀರೇಷ್ವನವಸ್ಥೇಷ್ವವಸ್ಥಿತಮ್ ।। <br />ಮಹಾನ್ತಂ ವಿಭುಮಾತ್ಮಾನಂ ಮತ್ವಾ ಧೀರೋ ನ ಶೋಚತಿ ।।  ೧೫೮ ।।  </div>
				<div class="verse">ವಿರಾಡದೇಹಾವನದ್ಧೋಽಸುರಧ್ಯಾತ್ಮಾದ್ಯಾಧಿಗಃ ರವವತ್ ।। <br />ವ್ಯಷ್ಟಿತಾಮೇತಿ ತದ್ಧೀನಃ ಸಮಷ್ಟಿತ್ವೇನ ತಿಷ್ಠತಿ ।।  ೧೫೯ ।।  </div>
				<div class="verse">ಉರ್ವ್ಯಾಮುತ್ಪಾದಿತಾಯಾಂ ತು ಶ್ರಮಾತ್ತಾಪಾತ್ಪ್ರಜಾಪತೇಃ ।।<br />ನಿರವರ್ತತೇವಾಸ್ಯಾಽಽತ್ಸಾ ಪರಿಚ್ಛೇದಾಭಿಮಾನತಃ ।।  ೧೬೦ ।।  </div>
				<div class="verse">ಸ್ಥೂಲದೇಹಪರಿಚ್ಛಿನ್ನಃ ಸ ಏವಾಽಽದ್ಯಃ ಪ್ರಜಾಪತಿಃ ।। <br />ಅಗ್ನಿರೇಷ ಯತಸ್ತಸ್ಮಾದುಪಾಸ್ಯೋಽಯಂ ಪ್ರಯತ್ನತಃ ।।  ೧೬೧ ।।  </div>
				<div class="verse">ಸ ವೈ ಶರೀರೀ ಪ್ರಥಮಃ ಸ ವೈ ಪುರುಷ ಉಚ್ಯತೇ ।।<br />ಆದಿಕರ್ತಾ ಸ ಭೂತಾನಾಂ ಬ್ರಹ್ಮಾಽಗ್ರೇ ಸಮವರ್ತತ ।।  ೧೬೨ ।।  </div>
				<div class="verse">ಅನುಪಾರಲ್ಯತನುಃ ಸೋಽಯಂಂ ವ್ಯವಹಾರಪ್ರಸಿದ್ಧಯೇ ।।<br />ಆತ್ಮಾನಂ ವ್ಯಭಜತ್ಸ್ಥೂಲೈಸ್ರಿಧಾ ವಾಯ್ವಗ್ನಿಭಾನುಭಿಃ ।।  ೧೬೩ ।।  </div>
				<div class="verse">ಸ್ವರೂಪಾನುಪಮರ್ದೇನ ಸ ವಿರಾಡ್ದೇವತಾತ್ಮಭಿಃ ।।<br />ಉಪಾಸನಾದಿಸಿದ್ಧ್ಯರ್ಥಮಾತ್ಮಾನಂ ವ್ಯಭಜತ್ಸ್ವಯಮ್ ।।  ೧೬೪ ।।  </div>
				<div class="verse">ಮೂಲಾತ್ಮೈವ ತ್ರಿಧಾಽಽತ್ಮಾನಮಭಿನತ್ಸ ಪ್ರಜಾಪತಿಃ ।।<br />ಇತ್ಯಸ್ಯ ಪ್ರತಿಪತ್ತ್ಯರ್ಥೇ ಸ ಏಷ ಇತಿ ಭಣ್ಯತೇ ।।  ೧೬೫ ।।  </div>
				<div class="verse">ತಸ್ಯ ಪ್ರಥಮಜಸ್ಯಾಗೇರ್ವಿರಾಜೋಽರ್ಕಸ್ಯ ವಾಜಿವತ್ ।। <br />ದರ್ಶನಸ್ಯ ವಿಧಾನಾರ್ಥಂ ತಸ್ಯ ಪ್ರಾಚೀತಿ ಕೀರ್ತ್ಯತೇ ।।  ೧೬೬ ।।  </div>
				<div class="verse">ಯಸ್ಮಾತ್ಕಾರಣಮುಲಙ್ಧ್ಯ ಕಾರ್ಯಂ ನಾನ್ಯತ್ರ ವರ್ತತೇ ।।<br />ಅಪ್ಸು ಕಾರಣಭೂತಾಸು ತಸ್ಮಾದಗ್ನಿಃ ಪ್ರತಿಷ್ಠಿತಃ ।।  ೧೬೭ ।।  </div>
				<div class="verse">ಅಪ್ಪ್ರತಿಷ್ಠಾಗುಣಂ ದೇವಮುಪಾಸ್ತೇ ಯೋಽನಿಶಂ ನರಃ ।। <br />ಯತ್ರ ಕ್ವ ಚೈತಿ ತತ್ರಾಸೌ ಪ್ರತಿಷ್ಠಾಂ ಲಭತೇ ಶೂಭಾಮ್ ।।  ೧೬೮ ।।  </div>
				<div class="verse">ಯೋಽಬಾದಿಪರಿಪಾಠ್ಯೈವಂ ವಿರಾಜಮಸೃಜತ್ಸ್ವಯಮ್ ।।<br />ಕೀದೃಗ್ವ್ಯಾಪಾರಸಂಯುಕ್ತಃ ಸೋಽಸ್ರಾಕ್ಷೀದಿತಿ ಭಣ್ಯತೇ ।।  ೧೬೯ ।।  </div>
				<div class="verse">ಅತ್ತೃಸರ್ಗೋಽಥವೋಕ್ತಃ ಪ್ರಾಗನ್ನಸರ್ಗೋಽಧುನೋಚ್ಯತೇ ।।<br />ಅಶನಾಯಾವತೋ ಯಸ್ಮಾನ್ನಾಸ್ತ್ಯನ್ನವಿರಹಾತ್ಸ್ಥಿತಿಃ ।।  ೧೭೦ ।।  </div>
				<div class="verse">ತ್ರೇಧಾ ವ್ಯಭಜದಾತ್ಮಾನಮಿತ್ಯೇತದ್ವಾ ಪ್ರದರ್ಶ್ಯತೇ ।।<br />ಅಗ್ನಿಪ್ರಾಣೌ ಪುರೈವೋಕ್ತಾವಥ ಸಂವತ್ಸರೋದ್ಭವಃ ।।  ೧೭೧ ।।  </div>
				<div class="verse">ಮನಸಾ ಜ್ಞಾನನಿರ್ದೇಶಸ್ರಯೀ ವಾಗಿತಿ ಭಣ್ಯತೇ ।।<br />ಸರ್ಗಕ್ರಮಂ ಸ ವೇದೋಕ್ತಂ ಜ್ಞಾನೇನಾಽಽಲೋಚಯತ್ಪ್ರಭುಃ ।।  ೧೭೨ ।।  </div>
				<div class="verse">ಜ್ಞಾನೇನಾಪ್ರತಿಘೇನಾಸೌ ವೇದೋಕ್ತಾಂ ಸೃಷ್ಟಿಪದ್ಧತಿಮ್ ।।<br />ಸಮನ್ವಾಲೋಚಯಚ್ಛಭುಃ ಸಿಸೃಕ್ಷುರ್ವಿವಿಧಂ ಜಗತ್ ।।  ೧೭೩ ।।  </div>
				<div class="verse">ಆಲೋಚ್ಯಾಲೋಚಕಯೋರ್ಹಿ ಯೋಗೋ ಮಿಥುನಮುಚ್ಯತೇ ।।<br />ಪ್ರಸಿದ್ಧಂ ಮಿಥುನಂ ಚಾತ್ರ ನ ಕಥಂಚನ ಯುಜ್ಯತೇ ।।  ೧೭೪ ।।  </div>
				<div class="verse">ಅನನ್ತರಾಗ್ನಿಸಂಬನ್ಧಪ್ರಸಙ್ಗವಿನಿವೃತ್ತಯೇ ।।<br />ಅಶನಾಯೇತಿ ಹಿ ಪ್ರಾಹ ಮೂಲಕಾರಣಸಂಗತಿಮ್ ।।  ೧೭೫ ।।  </div>
				<div class="verse">ಜಗತಃ ಪ್ರಕ್ರಿಯಾಬೀಜಂ ಯದವೈಷೀತ್ಪುರಾ ಗೃಹೀ..<ಬ್ರ್ />ದ್ವೈತೈಕತ್ವಾತ್ಮಕಂ ಜ್ಞಾನಂ ಕರ್ಮ ಚ ಜ್ಞಾನಸಂಭೃತಮ್ ।। <br />ಭಾವನಾ ಚ ತಯೋರೇತತ್ರಯಂ ರೇತೋಽಭಿಧೀಯತೇ ।।  ೧೭೬ ।।  </div>
				<div class="verse">ಸೃಷ್ಟ್ಯಾಲೋಚನಹೇತ್ವೇತತ್ಸೃಷ್ಟಾವಾವಿರಭೂದ್ವಿಭೋಃ ।। <br />ತದ್ಭಾವಭಾಬ್ಯಪಃ ಸೃಷ್ಟ್ವಾ ರೇತೋಬೀಜೇನ ಸ ಪ್ರಭುಃ ।।  ೧೭೭ ।।  </div>
				<div class="verse">ಸರ್ವಲೋಕೈಕಬೀಜೇನ ಗರ್ಭ್ಯರ್ಣ್ಡನ ಬಭೂವ ಹ ।।<br />ಅಪ ಏವ ಸಸರ್ಜಾಽಽದೌ ತಾಸು ವೀರ್ಯಮವಾಸೃಜತ್ ।।  ೧೭೮ ।।  </div>
				<div class="verse">ತದಣ್ಡಮಭವದ್ಧೈಮಂ ಸಹಸ್ರಾಂಶುಸಮಪ್ರಭಮ್ ।।<br />ಇತ್ಯೇವಂ ಮನುನಾಽಪ್ಯುಕ್ತಃ ಶ್ರೌತೋಽಯಂ ಸರ್ಗವಿಸ್ತರಃ ।।  ೧೭೯ ।।  </div>
				<div class="verse">ಆಪೋ ಹ ವಾ ಇತಿ ತಥಾ ಹ್ಯಯಮೇವ ಕ್ರಮಃ ಶ್ರುತೌ ।।<br />ಜ್ಞಾನಕರ್ಮಾದಿವೀಜಸ್ಯ ಗರ್ಭ ಏವಂ ಪ್ರಜಾಪತೇಃ ।।  ೧೮೦ ।।  </div>
				<div class="verse">ಸ ಸಂವತ್ಸರೋಽಭವದಿತಿ ಪರಿಮಾಣೋಽಯಮುಚ್ಯತೇ ।।<br />ಅಶನಾಯಾದಿಮತ್ತ್ವಾತ್ಸ ಸ್ವಭಾವಬಲಚೋದಿತಃ ।।  ೧೮೧ ।।  </div>
				<div class="verse">ಸೃಷ್ಠ್ವಾಽಽದ್ಯಂ ಘಸ್ಮರಃ ಪುತ್ರ ತಮಭಿವ್ಯಾದದಾತ್ಕ್ಷುಧಾ ।।<br />ಭಿನತ್ತಿ ಸರ್ವಮರ್ಯಾದಾಂ ನಾನ್ವಯಾದ್ಯಪ್ಯಪೇಕ್ಷತೇ ।।  ೧೮೨ ।। <br /> ಅಸ್ಯ ದಗ್ಧೋದರಸ್ಯಾರ್ಥೇ ಕೋ ನ ಕುರ್ಯಾದಸಾಂಪ್ರತಮ್ ।।  ೧೮೩ ।। </ಪ್>
				<div class="verse">ಅನ್ನ ಏವ ಯತೋ ವೃತ್ತಿರತ್ತುರನ್ನಾದ ಏವ ಚ ।।<br />ಅನ್ನಸ್ಯ ಯುಕ್ತಮೇವಾತಸ್ತಮಭಿವ್ಯಾದದಾದಿತಿ ।।  ೧೮೪ ।।  </div>
				<div class="verse">ಜನ್ಮಾನ್ತರಸಮಭ್ಯಸ್ತವಿದ್ಯಾಕರ್ಮಾದಿಹೇತುತಃ ।।<br />ಜನ್ಯಕರ್ಮಪ್ರಯುಕ್ತಃ ಸಞ್ಶಿಞುರ್ಭಾಣಿತ್ಯಥಾಕರೋತ್ ।।  ೧೮೫ ।।  </div>
				<div class="verse">ಯಥೋಕ್ತಹೇತುವಶಗಃ ಸ್ವಭಾವಪ್ರಹಿತೋಽಪ್ಯಸುಃ ।।<br />ಕುಮಾರೋತ್ಥರವತ್ರಸ್ತಃ ಸ್ವಭಾವಂ ಚಿಚ್ಛಿದೇ ಭಯಾತ್ ।।  ೧೮೬ ।।  </div>
				<div class="verse">ಅತ್ಯನ್ತಮಪಿ ಶೂರಾಣಾಂ ಸ್ವಸ್ವಭಾವೈಕಹೇತುತಃ ।।<br />ತಿತ್ತಿರಾದಿಸಮುತ್ಪಾತೇ ವೇಪಥುರ್ಜಾಯತೇ ಭಯಾತ್ ।।  ೧೮೭ ।।  </div>
				<div class="verse">ಏವಂ ಸ ಶಿಶುಸಂರಾವಸಂಲಬ್ಧಾಲೋಚನಕ್ಷಣಃ ।।<br />ಐಕ್ಷತೇಹ ನ ಕಾಮಾರ್ತಃ ಕಶ್ಚಿದಾಲೋಚನೇ ಕ್ಷಮಃ ।।  ೧೮೮ ।।  </div>
				<div class="verse">ಮನ್ಯತಿಶ್ಚಾಭಿಪೂರ್ವೋಽಯಂ ಹಿಸಾರ್ಥಃ ಸ್ಯಾತ್ಪ್ರಸಿದ್ಧಿತಃ ।।<br />ಯದೀಮಮಭಿಹಿಂಸಿಪ್ಯೇ ಕನೀಯೋಽನ್ನಂ ಭವೇದ್ಧ್ರುವಮ್ ।।  ೧೮೯ ।। </div>
				<div class="verse">ಕಾರಣಾದಲ್ಪಮೇವ ಸ್ಯಾತ್ತದ್ವ್ಯಾಪ್ತೇರದಿತಿರ್ಯತಃ ।।<br />ಅನ್ನಮಲ್ಪಂ ತತೋಽಪ್ಯಲ್ಪಾತ್ಕನೀಯೋಽನ್ನಂ ಭವೇದತಃ ।।  ೧೯೦ ।।  </div>
				<div class="verse">ಲೋಕೇಽಪೀದಂ ಸುಪ್ರಸಿದ್ಧಮಾಙ್ಗನಾಬಾಲಪಣ್ಡಿತಮ್ ।।<br />ಜಗ್ಧನಿಃಶೇಷವೀಜಸ್ಯ ತತ್ಫಲಂ ನಾಽಽಪ್ಯತೇಽಣ್ವಣಿ ೧೯೧ ।।  </div>
				<div class="verse">ಕುಮಾರವಕ್ತ್ರೋದ್ನತಯಾ ವಾಚರ್ಗಾದೀನ್ಸಸರ್ಜ ಸಃ ।।<br />ಪಶ್ವಾದೀಂಶ್ಚ ಕುಮಾರೇಣ ಹ್ಯಾತ್ಮನಾಽಜೀಜನಜ್ಜಮತ್ ।।  ೧೯೨ ।।  </div>
				<div class="verse">ಸ್ರಷ್ಟ್ರತ್ರೋಃ ಕಾರ್ಯಭಕ್ಷ್ಯಾಭ್ಯಾಮನ್ಯೋನ್ಯಾವ್ಯತಿರೇಕತಃ..<ಬ್ರ್ />ಸ್ರಷ್ಟ್ಟತ್ವಾತ್ಸ ಸೃಜತ್ಯೇವ ರವಾದ್ಯತೇಽನ್ನಂ ಸದಾಽಽದ್ಯತಃ.. ೧೯೩ ।।  </div>
				<div class="verse">ಸರ್ವಮತ್ತಿ ಯತಃ ಸೃಷ್ಟಂ ತಸ್ಮಾದದಿತಿರುಚ್ಯತೇ ।। <br />ನಾಮಜ್ಞಸ್ತಮುಪಾಸೀನಃ ಸರ್ವಸ್ಯಾತ್ತಾಽದಿತಿರ್ಭವೇತ್ ।।  ೧೯೪ ।।  </div>
				<div class="verse">ಸರ್ವಾತ್ತೃತ್ವೇನ ಸಿದ್ಧೇಽರ್ಥೇ ಸರ್ವಾನ್ನೋಕ್ತಿಃ ಕಿಮೀರ್ಯತೇ ।। <br />ಅನ್ನಮೇವ ಭವೇದನ್ನಂ ನಾನ್ನಮತ್ರಸ್ಯ ಕುತ್ರಚಿತ್ ।।  ೧೯೫ ।।  </div>
				<div class="verse">ಪ್ರಾಣಾತ್ಮಾಽತ್ತೈವ ಸೋಽವಶ್ಯಮುಪಾಸನವಲಾದ್ಭವೇತ್ ।।<br />ಯ ಏವಮಭಿಧಾನಜ್ಞ ಉಪಾಸೀತಾದಿತಿಂ ಸದಾ ।।  ೧೯೬ ।।  </div>
				<div class="verse">ಅಶ್ವಾಶ್ವಮೇಧನಾಮ್ನೋಽಥ ಕಾರಣಪ್ರತಿಪತ್ತಯೇ ।।<br />ಸೋಽಕಾಮಯತ ಇತ್ಯಾದಿಃ ಪರೋ ಗ್ರನ್ಥೋಽವತಾರ್ಯತೇ ।।  ೧೯೭ ।।  </div>
				<div class="verse">ಯಜ್ಞೇನ ಭೂಯಸಾ ಯಕ್ಷ್ಯ ಇತ್ಯೇವಂ ಸ ಪ್ರಜಾಪತಿಃ ।।<br />ಅಶ್ವಮೇಧೋ ಭವೇದ್ಭೂಯಾನ್ಭೂಯೋದಕ್ಷಿಣಕೋ ಹಿ ಸಃ ।।  ೧೯೮ ।।  </div>
				<div class="verse">ಯಜೇಯ ಭೂಯೋಽಪೀತ್ಯೇವಮಕಾಮಯತ ಭಾವಿತಃ..<ಬ್ರ್ />ಕ್ರತ್ವಾತ್ಮೇತ್ಯಭಿಮಾನೇದ್ಧಃ ಪೂರ್ವಜನ್ಮನ್ಯಭೂತ್ಪ್ರಭುಃ ।।  ೧೯೯ ।।  </div>
				<div class="verse">ಪೂರ್ವಜನ್ಮಾಭಿನಿರ್ವೃತ್ತಪ್ರಯೋಗಾಪೇಕ್ಷಯೋಚ್ಯತೇ ।।<br />ಭೂಯೋ ಯಜೇಯೇತಿ ವಚಃ ಸದಾ ತದ್ಭಾವಭಾವನಾತ್ ।।  ೨೦೦ ।। </div>
				<div class="verse">ಕ್ರತ್ವಾತ್ಮೈವಾಭಿಸಂಪನ್ನೋ ದ್ವೈತೈಕತ್ವಾತ್ಮಕಃ ಪ್ರಭುಃ ।।<br />ಇಹ ತತ್ಫಲತಾಂ ಯಾತೋ ಭೂಯೋವಾಗ್ಯುಜ್ಯತೇ ತತಃ ।।  ೨೦೧ ।।  </div>
				<div class="verse">ಕಾರಣಪ್ರವಣಂ ಸರ್ವಂ ಕಾರ್ಯಂ ದೃಷ್ಟಂ ಜಗತ್ಯಪಿ ।।<br />ಪ್ರಕೃತಿಂ ಯಾನ್ತಿ ಭೂತಾನಿ ನಿಗ್ರಹಃ ಕಿಂ ಕರಿಷ್ಯತಿ ।।  ೨೦೨ ।।  </div>
				<div class="verse">ಯಶೋವೀರ್ಯೈಕಹೇತುತ್ವಾತ್ಪ್ರಾಣಾ ಯಶ ಇಹೇಷ್ಯತಾಮ್ ।।<br />ಯಶಃ ಪ್ರಕಾಶರೂಪೇಣ ವೀರ್ಯಂ ತದ್ಬಲಹೇತುತಃ ।।  ೨೦೩ ।।  </div>
				<div class="verse">ಉದಕ್ರಾಮದ್ಯಶೋ ವೀರ್ಯಂ ವಿರಾಜಃ ಶ್ರಮಕರ್ಶಿತಾತ್ ।।<br />ಲಿಙ್ಗಾತ್ಮೇಹ ಯಶೋ ವೀರ್ಯಮುಭಯಂ ಹಿ ತದುದ್ಭವಮ್ ।।  ೨೦೪ ।।  </div>
				<div class="verse">ಪೂರ್ವದೇೇಹೇಽಭಿಷಙ್ಗೋಽಭೂದಪವಿದ್ಧತನೋರಪಿ ।।<br />ಸಙ್ಗತ್ಯಾಗೋ ಹ್ಯಸಂಭಾವ್ಯೋ ವಿನೈಕಾತ್ಮ್ಯಾವವೋಧನಾತ್ ।।  ೨೦೫ ।।  </div>
				<div class="verse">ಜಾತದೇಹಾಭಿಷಙ್ಗಃ ಸಸ್ತಾದಾತ್ಮ್ಯಪ್ರತಿಪಿತ್ಸಯಾ ।।<br />ಮೇಧ್ಯಮಿತ್ಯಾದಿಕಂ ಕಾಮಂ ಸೋಽಕಾಮಯತ ಕಾಮುಕಃ ।।  ೨೦೬ ।।  </div>
				<div class="verse">ಅಪವಿದ್ಧಯಶೋವೀರ್ಯೇ ಶರೀರಂ ಕವಿಯೋಗತಃ ।।<br />ಯತೋಽಶ್ವಯದತೋಽಶ್ವೋಽಸುಃ ಸಂವೃತ್ತಃ ಸ ಪ್ರಜಾಪತಿಃ ।।  ೨೦೭ ।।  </div>
				<div class="verse">ವ್ಯಪೇತಸದ್ಯಶೋವೀರ್ಯಮಮೇಧ್ಯಂ ಮೇಧ್ಯತಾಮಗಾತ್ ।। <br />ತತ್ಪ್ರವೇಶಾದ್ಯತೋಽತೋಽಯಮಶ್ಚಮೇಧೋಽಭವತ್ಪ್ರಭುಃ.. ೨೦೮ ।। </div>
				<div class="verse">ಅಶ್ವಾಶ್ವಮೇಧಾವೇವಂ ಚ ಪ್ರಾಜಾಪತ್ಯಾತ್ಮನಾಽಞ್ಜಸಾ ।। <br />ಅಭಿಷ್ಟುತೌ ಕಥಂ ನಾಮ ಭವೇತಾಮಿತಿ ಭಣ್ಯತೇ ।।  ೨೦೯ ।।  </div>
				<div class="verse">ಕಾಲಲೋಕಾದಿವಪುಷಸ್ತ್ವಶ್ಚಸ್ಯಾಗ್ನೇಶ್ಚ ಸಾಂಪ್ರತಮ್ ।। <br />ಸಮಸ್ಯೋಪಾಸನಂ ವಾಚ್ಯಮಿತ್ಯರ್ಥೋ ಗ್ರನ್ಥ ಉತ್ತರಃ ।।  ೨೧೦ ।।  </div>
				<div class="verse">ವಿಧಾಯಕಪದಾಭಾವಾದಸಂಗಾನಂ ಪರಸ್ಪರಮ್ ।।<br />ಪದಾನಾಮಿತಿ ಮಾ ಪ್ರಾಪದಿತ್ಯರ್ಥೇಯಂ ಪರಾ ಶ್ರುತಿಃ ।।  ೨೧೧ ।।  </div>
				<div class="verse">ಏಷ ಏವಂ ಯಥಾತತ್ತ್ವಮಶ್ವಮೇಧಂ ವಿವೇದ ಯಃ ।।<br />ವಕ್ಷ್ಯಮಾಣೇನ ರೂಪೇಣ ವೇದ ವಿದ್ಯಾದತಸ್ತಥಾ ।।  ೨೧೨ ।।  </div>
				<div class="verse">ಆತ್ಮಾನಮಶ್ವಂ ಸಂಕಲ್ಪ್ಯ ಕಾಲಲೋಕಾದಿಧರ್ಮಿಣಮ್ ।।<br />ತಥಾವಿಧಶರೀರಃ ಸನ್ಸರ್ವಲೋಕಪಿತಾಮಹಃ ।।  ೨೧೩ ।।  </div>
				<div class="verse">ಯಜೇಯಮಶ್ವಮೇಧೇನ ಭೂಯೋಽಪೀತ್ಯಭ್ಯಮನ್ಯತ ।।<br />ಭೂರ್ಲೋಕಾದ್ಯಾತ್ಮಕಂ ಸೋಽಶ್ವಮಾತ್ಮಾನಂ ನಿರವಗ್ರಹಮ್ ।।  ೨೧೪ ।।  </div>
				<div class="verse">ಯಾವದಬ್ದ ಮುಮೋಚಾಶ್ವಂ ಸ್ವಚ್ಛನ್ದಂ ಮುಕ್ತಬನ್ಧನಮ್ ।।<br />ತತಃ ಸಂವತ್ಸರಾದೂರ್ಧ್ವಂ ತಂ ಚಾಪ್ಯಾಲಭತಾಽಽತ್ಮನೇ ।।  ೨೧೫ ।।  </div>
				<div class="verse">ಸ್ವಾತ್ಮಾವಯವಭೂತಾಭ್ಯೋ ದೇವತಾಭ್ಯೋ ಯಥಾಯಥಮ್ ।। <br />ಗ್ರಾಮ್ಯಾರಣ್ಯಾನ್ಪಶೂನ್ಪ್ರಾದಾದನ್ಯಾಭ್ಯಃ ಸ ಪ್ರಜಾಪತಿಃ ।।  ೨೧೬ ।।  </div>
				<div class="verse">ಯತೋಽಕರೋದ್ವಿರಾಡೇವಂ ತಸ್ಮಾದೇವೇಹ ಯಾಜ್ಞಿಕಾಃ ।।<br />ಪ್ರೋಕ್ಷಿತಂ ಸರ್ವದೇವತ್ಯಂ ಪ್ರಾಜಾಪತ್ಯಂ ತುರಂಗಮಮ್ ।।  ೨೧೭ ।। </div>
				<div class="verse">ಆಲಭನ್ತೇ ಯತಸ್ತಸ್ಮಾದ್ಯಥಾವ್ಯಾಖ್ಯಾತತತ್ತ್ವವಿತ್ ।।<br />ಕುರ್ಯಾದೇವಂ ಯಥೋಕ್ತಾರ್ಥಂ ಮೃತ್ಯುತ್ವಪ್ರತಿಪಿತ್ಸಯಾ ।।  ೨೧೮ ।।  </div>
				<div class="verse">ಕರ್ಮೋಪಾಸನಮುಕ್ತ್ವಾಽಥ ತತ್ಫಲೋಪದಿದಿಕ್ಷಯಾ ।।<br />ಏಷ ವಾ ಇತಿ ಯತ್ನೇನ ಹ್ಯಾಜಗಾಮೋತ್ತರಾ ಶ್ರುತಿಃ ।।  ೨೧೯ ।।  </div>
				<div class="verse">ದರ್ಶನಾದ್ಯಭಿನಿರ್ವೃತ್ತೋ ಯಸ್ತ್ವೇವಂ ಹಯಸಾಧನಃ ।।<br />ಪ್ರತ್ಯಕ್ಷಂ ಫಲರೂಪೇಣ ಸ ಏಷ ಇತಿ ದರ್ಶ್ಯತೇ ।।  ೨೨೦ ।।  </div>
				<div class="verse">ಅಶ್ವಮೇಧಕ್ರಿಯಾಪೂರ್ವಪರಿಣಾಮೈಕವರ್ತ್ಮನಾ ।।<br />ಅಶ್ವಮೇಧೋ ರವಿಃ ಸಾಕ್ಷಾದುಷಾ ಇತ್ಯಾದಿನೋದಿತಃ ।।  ೨೨೧ ।।  </div>
				<div class="verse">ತಸ್ಯ ಸಂವತ್ಸರ ಆತ್ಮಾ ತಸ್ಯಾಽಽದಿತ್ಯೈಕಹೇತುತಃ ।।<br />ತಸ್ಯ ಕ್ರತ್ವಾತ್ಮನಶ್ಚಿತ್ಯೋ ಯೋಽಙ್ಗಭೂತಃ ಪುರೋದಿತಃ ।।  ೨೨೨ ।। </div>
				<div class="verse">ಫಲಾತ್ಮಕಃ ಸ ಏವೈಷ ಪಾರ್ಥಿವೋಽಗ್ನಿಃ ಪ್ರದರ್ಶ್ಯತೇ ।। <br />ಆತ್ಮಾನ ಏತೇ ತಸ್ಯಾಪಿ ತ್ರಯೋ ಲೋಕಾ ಯಥೋದಿತಾ ।।  ೨೨೩ ।।  </div>
				<div class="verse">ಕ್ರತುತತ್ಸಾಧನಾತ್ಮಾನಾವಾದಿತ್ಯಾಗ್ನಾೀ ಯಥೋದಿತೌ ।।<br />ನಿರ್ವೃತ್ತಾತ್ಮಾಧಿಕಾರೌ ತಾವೇಕೈವಾಸೌ ಭವೇದಸುಃ ।।  ೨೨೪ ।।  </div>
				<div class="verse">ಅಶನಾಯಾವತೀ ಯೋಕ್ತಾ ಮೃತ್ಯುಃ ಸರ್ವಾನ್ನಘಸ್ಮರಾ ।।<br />ಸೈವಾಽಽತ್ಮಾ ವಿದುಷಃ ಸಾಕ್ಷಾದಾತ್ಮಾ ಸ್ಯಾದಜರೋಽಮರಃ ।।  ೨೨೫ ।।  </div>
				<div class="verse">ನೈನಮಾಧ್ಯಾತ್ಮಿಕೋ ಮೃತ್ಯುಸ್ತನ್ಮೃತ್ಯುತ್ವಾದವಾಪ್ನುಯಾತ್ ।।<br />ಸಕೃನ್ಮೃತ್ವಾಽಸುದೇಹೇನ ಮುಚ್ಯತೇ ಸರ್ವಬನ್ಧನಾತ್ ।।  ೨೨೬ ।।  </div>
				<div class="verse">ಅಗ್ನ್ಯಾದಿಭೇದಭಿನ್ನಾನಾಂ ದೇವತಾನಾಮಶೇಷತಃ ।।<br />ಆತ್ಮಾಽಭಿನ್ನೋ ಭವತ್ಯೇಷ ಯಥೋಕ್ತೋಪಾಸನಾದುಧಃ ।।  ೨೨೭ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ದ್ವಿತೀಯಮಶ್ವಮೇಧಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C01_S03">
			<div class="sname">. ತೃತೀಯಂ ಬ್ರಾಹ್ಮಣಮ್  .</div>
				<div class="verse">ಶಾಸ್ರೋಕ್ತಜ್ಞಾನಯುಕ್ತಾನಾಂ ಕರ್ಮಣಾಂ ಜ್ಞಾನತಸ್ತಥಾ..<ಬ್ರ್ />ಸರ್ವತ್ರ ವೇದಶಾಸ್ರೇಽಸ್ಮಿನ್ಮೃತ್ಯುಭಾವಃ ಫಲಂ ಶ್ರುತಮ್ ।।  ೧ ।।  </div>
				<div class="verse">ಆಧ್ಯಾತ್ಮಿಕಪರಿಚ್ಛೇದವ್ಯಾವೃತ್ತಿರ್ಯತ್ಸಮಾಶ್ರಯಾತ್ ।।<br />ಸ ಮೃತ್ಯುರ್ಮೃತ್ಯುಶಬ್ದೇನ ಫಲಭೂತೋಽತ್ರ ಭಣ್ಯತೇ ।।  ೨ ।। </div>
				<div class="verse">ಯಾ ತ್ವಶ್ವಮೇಧಗತ್ಯುಕ್ತಿಃ ಸೋಪಲಕ್ಷಣಸಿದ್ಧಯೇ ।।<br />ಕರ್ಮಜ್ಞಾನಾನ್ತರಾಣಾಂ ಸ್ಯಾನ್ನಾಶ್ಚಮೇಧಗೃಹೀತಯೇ ।।  ೩ ।।  </div>
				<div class="verse">ಅಲ್ಪೀಯಃಫಲಸಂಪ್ರಾಪ್ತಿರಲ್ಪೀಯೋಜ್ಞಾನಕರ್ಮತಃ..<ಬ್ರ್ />ಅಲ್ಪತ್ವಮಭಿಭೂತೇಃ ಸ್ಯಾತ್ತಯೋರಾಸುರಪಾಪ್ಮಭಿಃ ।।  ೪ ।।  </div>
				<div class="verse">ಕುತಸ್ತಸ್ಯಾಭಿಭೂತಸ್ಯ ರಾಗಾದ್ಯಾಸುರಪಾಪ್ಮಭಿಃ ।।<br />ಉದ್ಭೂತಿಃ ಕರ್ಮಣೋಽತ್ಯರ್ಥಂ ಜ್ಞಾನಸ್ಯ ಚ ನಿಗದ್ಯತಾಮ್ ।।  ೫ ।।  </div>
				<div class="verse">ಮೃತ್ಯುಂ ಸಾಕ್ಷಾದವಾಪ್ನೋತಿ ಜ್ಞಾನಯುಕ್ತೇನ ಕರ್ಮಣಾ ।।<br />ಇತ್ಯೇತದ್ಬಹುಶೋಽಶ್ರಾವಿ ಪೂರ್ವಗ್ರನ್ಥೇಷು ಚಾಽಽಗಮೈಃ ।।  ೬ ।।  </div>
				<div class="verse">ತಜ್ಜ್ಞಾನೋತ್ಪತ್ತಿವಿಘ್ನಾಯ ಧ್ವಸ್ತಿಕೃಜ್ಜ್ಞಾನಲಬ್ಧಯೇ ।।<br />ಉದ್ಗೀಥದೇವತಾವಾಪ್ತ್ಯೈ ಪ್ರಾರಬ್ಧೇಹೋತ್ತರಾ ಶ್ರುತಿಃ ।।  ೭ ।। </div>
				<div class="verse">ನನು ಮೃತ್ಯೋರತಿಕ್ರಾನ್ತೇರೂದ್ಗೀಥಜ್ಞಾನಕರ್ಮಣೋಃ ।।<br />ಫಲಸ್ಯ ಸಂಶ್ರವಾನ್ನಾತೋ ಮೃತ್ಯುಪ್ರಾಪ್ತಿಸ್ತಯೋಃ ಫಲಮ್ ।।  ೮ ।।  </div>
				<div class="verse">ನಾಗ್ನ್ಯಾದಿದೇವತಾತ್ಮತ್ವತತ್ಫಲಾವಗಮಾಚ್ಛ್ರುತೇಃ ।। <br />ಸ್ವಾಭಾವಿಕಾಸಙ್ಗಮೃತ್ಯೋರತಿಕ್ರಾನ್ತಿಃ ಪೃಥಕ್ಫಲಮ್ ।।  ೯ ।। </div>
				<div class="verse">ಕೋಽಸೌ ಸ್ವಾಭಾವಿಕಃ ಪಾಪ್ಮಾ ತಸ್ಯೋದ್ಭ್ಯೂತಿಸ್ತಥಾ ಕುತಃ ।।<br />ತಸ್ಮಾನ್ನಿವೃ್ತ್ತಿಃ ಕೇನ ಸ್ಯಾತ್ಕಥಂ ವೇತ್ಯೇತದುಚ್ಯತೇ ।।  ೧೦ ।।  </div>
				<div class="verse">ಯಥೋಕ್ತಾರ್ಥಪ್ರಸಿದ್ಧ್ಯರ್ಥಂ ಶ್ರುತಿರಾರವ್ಯಾಯಿಕಾತ್ಮಿಕಾ ।।<br />ದ್ವಯಾ ಹೇತ್ಯೇವಮಾದ್ಯೇಯಂ ಪ್ರಚಕ್ರಾಮ ಪರೀಕ್ಷಿತುಮ್ ।।  ೧೧ ।।  </div>
				<div class="verse">ಪ್ರಾಜಾಪತ್ಯಂ ಪದಂ ಯೋ ಯೋ ಹ್ಯಧಿಕಾರೀ ಪರೀಪ್ಸತಿ ।।<br />ತನ್ನಿರ್ಧಾರ್ಯಾನಯಾ ಶ್ರುತ್ಯಾ ಪದಮಾಪ್ನೋತ್ಯುಪಾಸನಾತ್ ।।  ೧೨ ।।  </div>
				<div class="verse">ಪೂರ್ವಜನ್ಮನಿ ಯದ್ವೃತ್ತಂ ವರ್ತಮಾನಪ್ರಜಾಪತೇಃ ।।<br />ತದವದ್ಯೋತಕೋ ಹೇತಿ ನಿಪಾತೋಽತ್ರ ಪ್ರಯುಜ್ಯತೇ ।।  ೧೩ ।।  </div>
				<div class="verse">ಭವಿಷ್ಯದ್ವೃತ್ತಿಮಾಶ್ರಿತ್ಯ ಯಜಮಾನಃ ಪ್ರಜಾಪತಿಃ ।। <br />ಇಹಾಭೀಧೀಯತೇಽನ್ಯಸ್ತು ನ ಕಶ್ಚಿತ್ಸಪ್ರಯೋಜನಃ ।।  ೧೪ ।।  </div>
				<div class="verse">ಜ್ಞಾನಕರ್ಮೋಪದೇಶೋ ಹಿ ನರಂ ಪ್ರತ್ಯೇವ ಸರ್ವಥಾ ।।<br />ಸರ್ವಃ ಶ್ರೌತೋ ಯತಸ್ತಸ್ಮಾತ್ಸ ಏವೇಹಾಭಿಧೀಯತೇ ।।  ೧೫ ।।  </div>
				<div class="verse">ತತ್ಕರ್ಮಜ್ಞಾನಜತ್ವಾಚ್ಚ ತತ್ಪ್ರಾಣಾಃ ಶುದ್ಧ್ಯಶುದ್ಧಿಜಾಃ ।।<br />ಪ್ರಾಜಾಪತ್ಯಾ ಇಹೋಚ್ಯನ್ತೇ ವಾಗಾದ್ಯುಕ್ತೇಶ್ಚ ಲಿಙ್ಗತಃ ।।  ೧೬ ।।  </div>
				<div class="verse">ಉದ್ಗೀಥೋಪಾಸ್ತಿಸಂಬನ್ಧಾದ್ದೂಯಾ ಹೇತ್ಯಾದಿಕಸ್ಯ ಚ ।।<br />ಉಪಾಸ್ಯಾರ್ಥವಿಶುದ್ಧ್ಯಾರ್ಥಾ ಪ್ರವೃತ್ತಾಽಽಖ್ಯಾಯಿಕಾ ತತಃ ।।  ೧೭ ।।  </div>
				<div class="verse">ಅಭ್ಯಾರೋಹಜಪಸ್ಯೇಹ ಪ್ರಾಣ ಏವಾಸ್ತು ದೇವತಾ ।।<br />ಕಸ್ಮಾದ್ವಾಗಾದಯೋ ನೇತಿ ತತ್ಪರೀಕ್ಷಾಽತ ಈರ್ಯತೇ ।।  ೧೮ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ಪ್ರಾಣಪ್ರಾಧಾನ್ಯಸಿದ್ಧಯೇ ।।<br />ಪ್ರವೃತ್ತಾಽಽಖ್ಯಾಯಿಕಾ ಯತ್ನಾದ್ವಾಗಾದೀನ್ದ್ರಿಯನಿನ್ದಯಾ ।।  ೧೯ ।।  </div>
				<div class="verse">ಶಾಸ್ರಸ್ವಭಾವಜಜ್ಞಾನಕರ್ಮಸಂಸ್ಕಾರಹೇತುತಃ ।।<br />ದೇವಾಸುರತ್ವಂ ಪ್ರಾಣಾನಾಂ ನಿರುದ್ಧೋಪಾಧಿಕಾರಣಾತ್ ।।  ೨೦ ।। </div>
				<div class="verse">ಸಹಸ್ರಾದಿರ್ಯಥಾ ಭೇದಃ ಪ್ರಾಣಸ್ಯೈಕಸ್ಯ ಶಬ್ದ್ಯತೇ ।।<br />ಭೂಯೋಧಿಕಾರಭೇದೇನ ವಾಗಾದೀನಾಂ ತಥಾ ಭಿದಾ ।।  ೨೧ ।।  </div>
				<div class="verse">ಸಹಜಂ ಸರ್ವಭೂತಾನಾಂ ವೃತ್ತಮಾಸುರಮಿಷ್ಯತೇ ।। <br />ಯತ್ನಾಧೇಯಂ ಯತೋ ದೈವಂ ಜ್ಯಾಯಾಂಸಃ ಸ್ಯುಸ್ತತೋಽಸುರಾಃ ।।  ೨೨ ।।  </div>
				<div class="verse">ಇಹ ವಾಗಾದಯಃ ಶಬ್ದಾ ದೇವತಾರ್ಥಾಭಿಧಾಯಕಾಃ ।।<br />ಮರ್ತ್ಯತ್ವಾನ್ನ ತು ಗೃಹ್ಯನ್ತೇ ಕರಣಸ್ಥಾನಗೋಚರಾಃ ।।  ೨೩ ।।  </div>
				<div class="verse">ದೇವತೈಕಾತ್ಮ್ಯಮೇವೇಹ ದೈವಜ್ಞಾನಕ್ರಿಯಾಫಲಮ್ ।। <br />ಅಧ್ಯಾತ್ಮಾದಿಪರಿಚ್ಛೇದ ಆಸುರತ್ವಾನ್ನ ಗೃಹ್ಯತೇ ।।  ೨೪ ।।  </div>
				<div class="verse">ಹಿಂಸಾಭಿಪ್ರವಣಂ ಚೇತಃ ಪ್ರಾಯೇಣ ಶ್ರೇಯಸಾಮಪಿ ।।<br />ಭೂಯಾಂಸೋಽತೋಽಸುರಾ ದೇವಾಃ ಕನೀಯಾಂಸೋಽತಿಯತ್ನಜಾಃ ।।  ೨೫ ।।  </div>
				<div class="verse">ಧರ್ಮಾಧರ್ಮೈಕಸಾಧ್ಯತ್ವಾಹ್ಬ್ರಹ್ಮಾದೇಃ ಸ್ಥಾವರಾವಧೇಃ..<ಬ್ರ್ />ಅಸ್ಪರ್ಧನ್ತ ತತೋಽನ್ಯೋನ್ಯಂ ದೈತೇೇಯಾಂ ವಿಬುಧೈಃ ಸಹ ।।  ೨೬ ।।  </div>
				<div class="verse">ಆಸುರೇಭ್ಯೋಽಧಿಕಾರೇಭ್ಯೋ ವ್ಯುತ್ಥಾಪ್ಯೇಹ ಪ್ರಜಾಪತಿಮ್ ।।<br />ದೈವೀರ್ಭೂಮೀರ್ನಯಾಮೈನಮಿತಿ ದೇವಚಿಕೀರ್ಪಿತಮ್ ।।  ೨೭ ।।  </div>
				<div class="verse">ದೈವೇಭ್ಯ ಏನಮಾಚ್ಛಿದ್ಯ ಕಾಮಕ್ರೋಧಾದಿಸಾಧನಾಃ ।।<br />ಆನಯಾಮಾಽಽಸುರೀರ್ಭೂಮೀರಿತಿ ದೈತೇಯನಿಶ್ಚಿತಿಃ ।।  ೨೮ ।।  </div>
				<div class="verse">ಯತ್ರಾಯತ್ರಸಮುತ್ಥಾಭ್ಯಾಂ ವೃತ್ತಿಭ್ಯಾಂ ದೇವದಾನವಾಃ ।।<br />ದೈವ್ಯಾಸುರೀಭ್ಯಾಮನ್ಯೋನ್ಯಮಸ್ಪರ್ಧನ್ತ ವಿರೋಧತಃ ।।  ೨೯ ।।  </div>
				<div class="verse">ಭೂಯೋ ಬಲೇನ ತೇ ದೇವಾ ಆಸುರೇಣ ನಿರಾಶ್ರಯಾಃ ।।<br />ಅರ್ದ್ಯಮಾನಾ ನ ಶರಣಂ ಲೇಭಿರೇಽಲ್ಪತ್ವಕಾರಣಾತ್ ।।  ೩೦ ।।  </div>
				<div class="verse">ಅನೀಕ್ಷಮಾಣಾಸ್ತೇ ಶರ್ಮ ಸಂಭೂಯೋಚುಃ ಪರಸ್ಪರಮ್ ।। <br />ಕ್ರಿಯತಾಮವಿಚಾರೇಣ ಹನ್ತೇತ್ಯನುಮತೌ ಪದಮ್ ।।  ೩೧ ।।  </div>
				<div class="verse">ಅಸ್ಮಜ್ಜಿಗೀಷೂನಸುರಾಞ್ಜಿತ್ವೋದ್ಗಾತ್ರಾತ್ಮಸಂಶ್ರಯಾತ್ ।।<br />ಅತಿಲಙ್ಘ್ಯಾಽಽಸುರಂ ಭಾವಂ ದೇವತಾತ್ಮಾನಮಾಪ್ನುಮಃ ।।  ೩೨ ।।  </div>
				<div class="verse">ಉದ್ಗೀಥದೇವತಾವಾಪ್ತಿರ್ಜ್ಞಾನಕರ್ಮಮುಚ್ಚಯಾತ್ ।।<br />ಅಭ್ಯಾರೋಹಜಪಃ ಕರ್ಮ ಜ್ಞಾನಂ ತ್ವಿಹ ಪರೀಕ್ಷ್ಯತೇ ।।  ೩೩ ।। </div>
				<div class="verse">ವಿಧಿಶೇಷಾರ್ಥವಾದತ್ವಾನ್ನೇದಂ ಜ್ಞಾನನಿರೂಪಣಮ್ ।।<br />ಇತಿ ಚೇನ್ನೈತದೇವಂ ಸ್ಯಾದೇವಂ ವೇದೇತಿ ತದ್ವಿಧೇಃ ।।  ೩೪ ।।  </div>
				<div class="verse">ಉದ್ಗೀಥವಿಧಿಶೇಷಶ್ಚೇದುದ್ಗೀಥಪ್ರಕೃತೌ ಶ್ರವಾತ್ ।।<br />ನಾತತ್ಪ್ರಕರಣಾನ್ನ್ಯಾಯ್ಯಮಿತೋಽನ್ಯತ್ರ ಚ ತದ್ವಿಧೇಃ ।।  ೩೫ ।।  </div>
				<div class="verse">ವಿದ್ಯಾಪ್ರಕರಣತ್ವಾಚ್ಚ ನೇಹೋದ್ಗೀಥೋ ವಿಧೀಯತೇ ।।<br />ಜಪಸ್ಯ ಚಾಪ್ಯನಿತ್ಯತ್ವಾತ್ಸ್ಯಾದೇವಾಂವಿತ್ಪ್ರಯೋಜ್ಯತಾ ।।  ೩೬ ।।  </div>
				<div class="verse">ಉದಾರಫಲವದ್ಯಸ್ಮಾದಪಿ ಜ್ಞಾನಮಿಹ ಶ್ರುತಮ್ ।।<br />ತದ್ಧೈತದಿತ್ಯತೋ ಜ್ಞಾನಂ ಫಲವತ್ತ್ವಾದ್ವಿಧಿತ್ಸಿತಮ್ ।।  ೩೭ ।। </div>
				<div class="verse">ಶುದ್ಧ್ಯಶುದ್ಧಯುಕ್ತಿತಶ್ಚೇಹ ಪ್ರಾಣೋಪಾಸಾ ವಿವಕ್ಷಿತಾ ।।<br />ವಾಗಾದಿನಿನ್ದಯಾ ಮುಖ್ಯಪ್ರಾಣೋಪಾಸಾ ನ ಚೇದಿಹ ।।  ೩೮ ।। </div>
				<div class="verse">ವಿಧಿತ್ಸಿತಾಽಥ ತನ್ನಿನ್ದಾ ಸ್ತುತಿಶ್ಚಾನಸ್ಯ ಕಿಂಫಲಾ ।।<br />ಅತೋಽರ್ಥವಾದಾದ್ಧಿ ವಿಧಿರ್ಲಿಙ್ಗಾದತ್ರಾನುಮೀಯತೇ ।।  ೩೯ ।।  </div>
				<div class="verse">ಪ್ರಾಣಸ್ವರೂಪಾಪತ್ತಿಶ್ಚ ಯತೋಪಾಸಾಫಲಂ ಶ್ರುತಮ್ ।।<br />ಉಪಾಸನಮತೋಽನಸ್ಯ ವಿಧಿತ್ಸಿತಮಿತೀಕ್ಷ್ಯತಾಮ್ ।।  ೪೦ ।।  </div>
				<div class="verse">ಉಪಾಸನಮಸೋಃ ಕಾಮಮಸ್ತು ಸೂಕ್ತೋಪಪತ್ತಿತಃ ।।<br />ಶುದ್ಧ್ಯಾದಿಗುಣವತ್ತಾ ತು ನ ಮಾನಾದುಪಪದ್ಯತೇ ।।  ೪೧ ।।  </div>
				<div class="verse">ಗುಣವತ್ತಾಽಪ್ಯಸೋರಸ್ತು ಯಥಾಽಸ್ಯೋಪಾಸನಂ ತಥಾ ।।<br />ಪ್ರಾಮಾಣಿಕ್ಯುಭಯತ್ರಾಪಿ ಪ್ರಾಪ್ತಿರ್ಯಸ್ಮಾದಿಹೇಕ್ಷ್ಯತೇ ।।  ೪೨ ।।  </div>
				<div class="verse">ನನು ಸ್ತುತ್ಯರ್ಥತೈವಾಸ್ಯ ಶುದ್ಧ್ಯಾದೇರವಗಮ್ಯತೇ ।।<br />ಉಪಾಸಾವಿಧಿಶೇಷತ್ವಾದರ್ಥವಾದೋಽತ ಈಕ್ಷ್ಯತಾಮ್ ।।  ೪೩ ।।  </div>
				<div class="verse">ಪ್ರಾಮಾಣಿಕೋಽಭಿಸಂಬನ್ಧೋ ಯಸ್ಮಾತ್ಪ್ರಾಣಸ್ಯ ಗಮ್ಯತೇ ।।<br />ಕಿಂಬಲಂ ಸಮುಪಾಶ್ರಿತ್ಯ ಶುದ್ಧ್ಯಾದೇರರ್ಥವಾದತಾ ।।  ೪೪ ।।  </div>
				<div class="verse">ನಹಿ ಮಾನಂ ವಿಹಾಯೇಹ ಸಾಧ್ಯಸಾಧನನಿಶ್ಚಿತೌ ।।<br />ಚಕ್ಷುರನ್ಯತ್ಪ್ರಪಶ್ಯಾಮೋ ಯದ್ಬಲಾತ್ಸ್ಯಾದಯಂ ಮೃಷಾ ।।  ೪೫ ।।  </div>
				<div class="verse">ಆಸನ್ಯತ್ವಾದಯೋಽನ್ಯಸ್ಯ ನ ಚ ಯೋಷಾಗ್ನಿವದ್ಯತಃ ।।<br />ತೇಷಾಂ ಪ್ರತ್ಯಕ್ಷತಃ ಸಿದ್ಧೇರತಃ ಶುದ್ಧ್ಯಾದಿಮಾನಸುಃ ।।  ೪೬ ।।  </div>
				<div class="verse">ಅಕ್ಷಾದ್ಯವಿಷಯಾ ಯೇ ತು ಗುಣಾ ಆಗಮತೋ ಮತಾಃ ।।<br />ಮಾನಾವಿರೋಧಾತ್ಕೇನೈಷಾಂ ಶುದ್ಧ್ಯಾದೀನಾಂ ಮೃಷಾರ್ಥತಾ ।।  ೪೭ ।।  </div>
				<div class="verse">ಶ್ರೋತ್ರಾದಿವತ್ಪ್ರಮಾಣಾನಾಮಸಾಧಾರಣಮೇಯತಾ ।। <br />ತನ್ಮೇಯಪ್ರಥನೇ ಮಾನಂ ನ ಕಿಂಚಿದನುಭೂತಿತಃ ।।  ೪೮ ।।  </div>
				<div class="verse">ಪರಮಾರ್ಥಾತಿರೇಕಾದ್ವಾಽಭೇದಾದ್ವಾ ಪರಮಾರ್ಥತಃ ।।<br />ವಸ್ತುನಃ ಸ್ಯಾನ್ಮೃಷಾತ್ಮತ್ವಂ ನೈವಮಪ್ಯುಪಪದ್ಯತೇ ।।  ೪೯ ।।  </div>
				<div class="verse">ಲಭತೇ ವ್ಯತಿರೇಕಂ ಚೇತ್ಪರಮಾರ್ಥಾತ್ತತೋಽಪರಮ್ ।।<br />ಸ್ವಮಹಿಮ್ನೈವ ತತ್ಸಿದ್ಧೇಃ ಕಿಮಿವ ಸ್ಯಾನ್ಮೃಷಾರ್ಥತಾ ।।  ೫೦ ।।  </div>
				<div class="verse">ಪರಮಾರ್ಥಾತ್ಮಕತ್ವೇ ತು ನ ಕಿಂಚಿದ್ವಿತಥಂ ಕ್ವಚಿತ್ ।।<br />ಅಸತ್ಯಸ್ಯಾಪ್ಯಸತ್ಯತ್ವಂ ಪರಮಾರ್ಥಸಾದಾತ್ಮನಾ ।।  ೫೧ ।।  </div>
				<div class="verse">ಸತ್ಯಾಸತ್ಯವಿಭಾಗೋಽಯಮವಿಭಾಗಾತ್ಮವಸ್ತುನಿ..<ಬ್ರ್ />ಪ್ರತ್ಯಗಜ್ಞಾನಹೇತೂತ್ಥಸ್ತದ್ವೋಧಾದೇವ ತದ್ಧತಿಃ ।।  ೫೨ ।।  </div>
				<div class="verse">ಸ್ವಾಭಾಸಫಲಕಾರೂಢಸ್ತದಜ್ಞಾನಜಭೂಮಿಷು ।।<br />ತತ್ಸ್ಥೋಽಪಿ ತದಸಂಬದ್ಧ ಈಶ್ವರಾದ್ಯಾತ್ಮತಾಂ ಗತಃ ।।  ೫೩ ।।  </div>
				<div class="verse">ತದಜ್ಞಾನಂ ತದುತ್ಥಂ ಚ ಜಗತ್ಕೃತ್ಸ್ರಂ ತದಾತ್ಮಕಮ್ ।। <br />ಯತೋಽತಸ್ತದನೂದ್ಯಾಽಽಹ ಹ್ಯಾತ್ಮೈವೇತಿ ಶ್ರುತಿಃ ಸ್ಫುಟಮ್ ।।  ೫೪ ।।  </div>
				<div class="verse">ಐಕಾತ್ಮ್ಯಮೇವ ಮಾನಾನಾಂ ಸರ್ವೇಷಾಂ ಮೇಯಮಿಷ್ಯತೇ ।।<br />ಯಥಾ ತಥಾ ಪ್ರವಕ್ಷ್ಯಾಮ ಉದರ್ಕೇಽಪ್ಯುಪಪತ್ತಿಭಿಃ ।।  ೫೫ ।।  </div>
				<div class="verse">ಮಿಥ್ಯೇತಿಪ್ರತ್ಯಯೋತ್ಪತ್ತಿಸ್ತಥಾ ಕಾರಣದೋಷತಃ ।।<br />ಬಾಧ್ಯಜ್ಞಾನಸ್ಯ ಹೇತುಃ ಸ್ಯಾನ್ನಾತೋಽನ್ಯದ್ವಾಧ್ಯಕಾರಣಮ್ ।।  ೫೬ ।।  </div>
				<div class="verse">ನ ಚೇಹೋಭಯಮಪ್ಯಸ್ತಿ ಕುತೋ ಮಿಥ್ಯೇತಿ ಭಣ್ಯತೇ ।।<br />ಮಿತೇರ್ಮೇಯೇ ಸಮಾಪ್ತತ್ವಾನ್ಮಿಥ್ಯಾತ್ವಂ ನ ಮಿತೇರ್ಭವೇತ್ ।।  ೫೭ ।।  </div>
				<div class="verse">ತಸ್ಮಾದವಿಪರೀತಾರ್ಥಜ್ಞಾನಾಚ್ಛ್ರೇಯೋ ಹ್ಯಾವಾಪ್ಯತೇ ।।<br />ವಿಪರೀತಾರ್ಥತಾಯಾಸ್ತು ನ ಹೇತುರ್ಜಗತೀಕ್ಷ್ಯತೇ ।।  ೫೮ ।।  </div>
				<div class="verse">ವಸ್ತುನಿಷ್ಠೈವ ಮಾ ಯಸ್ಮಾನ್ನ ತದಜ್ಞಾನಜಾಶ್ರಯಾ ।।<br />ತಸ್ಮಾತ್ತನ್ಮೋಹವಿಧ್ವಸ್ತೌ ಧ್ವಸ್ತಿಃ ಸ್ಯಾನ್ಮೋಹಜಸ್ಯ ಚ ।।  ೫೯ ।।  </div>
				<div class="verse">ನ ಚೈವಂ ಸತಿ ಮಾನಾನಾಂ ದ್ವ್ಯರ್ಥತಾ ಸ್ಯಾತ್ಕಥಂಚನ ।।<br />ಯಥಾಭೂತಾರ್ಥಬೋಧಿತ್ವಮೇವಮೇತ್ರ ಮಿತೇರ್ಭವೇತ್ ।।  ೬೦ ।।  </div>
				<div class="verse">ಈಶ್ವರಾದಿವಿಕಲ್ಪಾನಾಂ ಪ್ರತ್ಯಗ್ವಸ್ತ್ವವಿಕಲ್ಪಿತಮ್ ।।<br />ವಿಷಯೋ, ನ ಮೃಷಾಬುದ್ಧಿಃ ಪರಮಾರ್ಥೇ ವಿನಾ ಯತಃ ।।  ೬೧ ।।  </div>
				<div class="verse">ಯಾವತ್ಕಿಂಚಿನ್ಮಿತೇಃ ಪ್ರಾಪ್ತಂ ನ ತನ್ಮಿಥ್ಯಾ ಮಿತತ್ವತಃ ।।<br />ಮಿಥ್ಯೇತಿ ಗ್ರಾಹಯಚ್ಛಾಸ್ರಮನರ್ಥಾರ್ಥಂ ಯತೋ ಭವೇತ್ ।।  ೬೨ ।।  </div>
				<div class="verse">ನಾಮ್ನಿ ಬ್ರಹ್ಮೇತಿ ದೃಷ್ಟಂ ಚೇನ್ನ ಭೇದಪ್ರತಿಪತ್ತಿತಃ ।।<br />ಪ್ರತಿಮಾವದ್ಧಿ ನಾಮಾದೌ ಜ್ಞಾತೇ ಬ್ರಹ್ಮೇತಿ ಧೀರಿಯಮ್ ।।  ೬೩ ।।  </div>
				<div class="verse">ಯಥಾ ನಿರ್ಜ್ಞಾತಭೇದೇ ಹಿ ವಿಷ್ಣುಧೀರುಪಲಾನ್ಮನಿ ।।<br />ವಿಧೀಯತೇ ತಥಾ ನಾಮ್ನಿ ಬ್ರಹ್ಮಬುದ್ಧಿವಿಂಧೀಯತೇ ।।  ೬೪ ।। </div>
				<div class="verse">ಅಜ್ಞಾತರಜ್ಜುತತ್ತ್ವಾೋ ಹಿ ರಜ್ಜುಂ ಸರ್ಪಧಿಯೇಕ್ಷತೇ ।। <br />ನಾಮಾದೌ ತು ಯತೋ ನೈವಂ ತಸ್ಮಾದಸದಿದಂ ವಚಃ ।।  ೬೫ ।।  </div>
				<div class="verse">ಬ್ರಹ್ಮ ನೈವೇಹ ವಸ್ತ್ವಸ್ತಿ, ದೃಷ್ಟಿರೇವೇತಿ ಚೇನ್ಮತಮ್ ।।<br />ನರ್ಗಾದಿಷು ಸತಾಮೇವ ಸತ್ಸು ದೃಷ್ಟಿಸಮನ್ವಯಾತ್ ।।  ೬೬ ।।  </div>
				<div class="verse">ಗೌಣಸ್ಯ ಮುಖ್ಯಾಪೇಕ್ಷತ್ವಾನ್ಮುಖ್ಯಂ ಬ್ರಹ್ಮ ವಿನಾ ನ ಸತ್ ।।<br />ಗೌಣಂ ಬ್ರಹ್ಮ ಯಥಾ ಗೌಣೋ ವಹ್ನಿರ್ಮುಖ್ಯಾಗ್ನಿಪೂರ್ವಕಃ ।।  ೬೭ ।।  </div>
				<div class="verse">ನ ಚಾಸದ್ವಿಷಯಾ ಕಾಚಿದ್ವುದ್ಧಿರ್ಜಗತಿ ವೀಕ್ಷ್ಯತೇ ।।<br />ಸರ್ವಾರ್ಥವ್ಯಭಿಚಾರೇಽಪಿ ಸಂವಿದವ್ಯಭಿಚಾರಿಣೀ ।।  ೬೮ ।। </div>
				<div class="verse">ನ ಚಾಪೀಹಾಽಽಗಮಾಭಾಸೋಽಚೋದನಾಲಕ್ಷಣತ್ವತಃ ।।<br />ಕ್ರಿಯಾರ್ಥೈರವಿಶಿಷ್ಟತ್ವಾದ್ವಿದ್ಯಾರ್ಥೋಕ್ತೇಃ ಪರಾತ್ಮನಿ ।।  ೬೯ ।। </div>
				<div class="verse">ಜ್ಯೋತಿಷ್ಟೋಮಾದಿಕಾ ಯದ್ವದ್ವಿಶಿಷ್ಟಾನೇಕಸಾಧನಾ ।।<br />ಏವಂಕ್ರಮಪ್ರಯುಕ್ತಾಙ್ಗಾ ತಥಾ ಚೈವಂಫಲಾ ಕ್ರಿಯಾ ।।  ೭೦ ।।  </div>
				<div class="verse">ಅನ್ಯಪ್ರಮಾಣಾವಿಷಯಾ ವಾಕ್ಯಾದೇವಾವಗಮ್ಯತೇ ।।<br />ಯಥಾ ತಥೇಹಾಪೂರ್ವಾದಿವಸ್ತೂಕ್ತೇರೇವ ಗಮ್ಯತೇ ।।  ೭೧ ।। </div>
				<div class="verse">ನ ಚ ವಾಕ್ಯಾದ್ವಿಪರ್ಯಸ್ತಾ ಯದಿ ವಾ ಸಂಶಯಾತ್ಮಿಕಾ ।।<br />ಬುದ್ಧಿರುತ್ಪದ್ಯತೇಽಸ್ಮಾಕಂ ಯಥಾಭೂತಾರ್ಥಬೋಧಿನಃ ।।  ೭೨ ।।  </div>
				<div class="verse">ಕಾರ್ಯಾಭಾವಾದಯುಕ್ತಂ ಚೇನ್ನೋಕ್ತಿರ್ಬುದ್ಧೇಸ್ತಥಾರ್ಥತಃ ।।<br />ಭಾವನಾರ್ಥಸ್ಯ ನೈವೇಹ ಭಾವ್ಯರ್ಥತ್ವಾತ್ತಥಾರ್ಥತಾ ।। </div>
				<div class="verse">ಕಿಂತು ಮಾನಾರ್ಪಿತತ್ವಾತ್ಸಾ ಯಥಾ ಭೂತಾರ್ಥತೇಪ್ಯತೇ ।।  ೭೩ ।। <br />ನಾಪಿ ತದ್ಧಿಷಣಾಯಾಶ್ಚ ಕಾರ್ಯತ್ವಾತ್ಸ್ಯಾತ್ತಥಾರ್ಥತಾ ।। </div>
				<div class="verse">ಪ್ರಮಾಣಾಭಿಜನಾದೇವ ಯಥಾಭೂತಾರ್ಥತಾ ಧಿಯಃ ।।  ೭೪ ।। <br />ಅನ್ಯೋನ್ಯಾಶ್ರಯತಾದೋಷಃ ಕಾರ್ಯಪ್ರಾಮಾಣ್ಯವಾದಿನಃ ।।  ೭೫ ।। </div>
				<div class="verse">ಪ್ರಮಾಣಾಧಿಗತೌ ಸತ್ಯಾಂ ಪುಂಸೋ ಮೇಯಾನುರೋಧತಃ ।।<br />ಅನುಷ್ಠೇಯೋಽನನುಷ್ಠೇಯ ಇತಿ ಪಶ್ಚಾನ್ಮತಿರ್ಭವೇತ್ ।।  ೭೬ ।।  </div>
				<div class="verse">ಏಕರೂಪಂ ಯತೋ ಮಾನಂ ವಿರುದ್ಧಾನೇಕರೂಪಿಣಾಮ್ ।।<br />ಭಾನುವದ್ಬೋಧಕಂ ದೃಷ್ಟಂ ನಾತೋಽನುಷ್ಠೇಯತೋ ಮಿತಿಃ ।।  ೭೭ ।। </div>
				<div class="verse">ನನ್ವವಾಕ್ಯಪ್ರಮಾಣತ್ವಮನನುಷ್ಠಾನತೋ ಭವೇತ್ ।।<br />ಪದಾನಾಂ ಸಂಹತಿರ್ಯಸ್ಮಾನ್ನ ದೃಷ್ಟೇಹ ಕ್ರಿಯಾಂ ವಿನಾ ।।  ೭೮ ।।  </div>
				<div class="verse">ಪದಾರ್ಥತ್ವೇ ಚ ತತ್ಸಿದ್ಧಿರ್ಲಿಙ್ಗಪ್ರತ್ಯಕ್ಷಸಂಶ್ರಯಾತ್ ।।<br />ಆಗಮೈಕಪ್ರಮಾಣತ್ವಾನ್ನಾ ಪದಾರ್ಥತ್ವಮಿಷ್ಯತೇ ।।  ೭೯ ।। </div>
				<div class="verse">ಅಸ್ಯಸ್ಮೀತ್ಯಭ್ಯುಪೇತತ್ವಾನ್ನೈವಮಪ್ಯುಪಪದ್ಯತೇ ।।<br />ಅಸ್ತಿ ಮೇರುರ್ಯಥಾ ವರ್ಣಚತುಷ್ಟಯವಿಶೇಷಣಃ ।।  ೮೦ ।।  </div>
				<div class="verse">ಅಕಾರ್ಯೇಽಪಿ ಹಿ ಮೇರ್ವಾದಾವಸ್ತಿ ಮೇರುರಿತಿ ಶ್ರುತೇಃ ।। <br />ಸಮ್ಯಗ್ಧೀರ್ಜಾಯತೇ ಯದ್ವತ್ತಥಾ ತತ್ತ್ವಮಸೀತ್ಯತಃ ।।  ೮೧ ।।  </div>
				<div class="verse">ಮೇರ್ವಾದಿಜ್ಞಾನವಚ್ಚೇತ್ಸ್ಯಾನ್ನಿಷ್ಫಲತ್ವಾದಮಾನತಾ ।।<br />ನೈವಂ ತತ್ಫರಲಸಾಕ್ಷಾತ್ತ್ವಾಜ್ಜ್ಞಾನೋದ್ಭೂತೇರನನ್ತರಮ್ ।।  ೮೨ ।। </div>
				<div class="verse">ಭಿದ್ಯತೇ ಹೃದಯಗ್ನನ್ಥಿರ್ಬ್ರಹ್ಮಾಪ್ಯೇತೀತಿ ಚ ಶ್ರುತೇಃ ।।<br />ನ ಚಾರ್ಥವಾದತೈತಸ್ಯಾಂ ಜುಹ್ರಾಮಿವ ಫಲಶ್ರುತೇಃ ।।  ೫೩ ।।  </div>
				<div class="verse">ನಿಷಿದ್ಧಾನಿಷ್ಟಸಂಬನ್ಧೋ ವಾಕ್ಯಾದೇವಾನಗಮ್ಯತೇ ।।<br />ನ ಚಾನುಷ್ಠೇಯತಾ ತಸ್ಯ ಮನಾಗಪ್ಯುಪಪದ್ಯತೇ ।।  ೮೪ ।।  </div>
				<div class="verse">ನಿಷೇಧಸಂಸ್ಕೃತಧಿಯೋ ನಿಷಿದ್ಧವಿಷಯೇ ನ ಚ ।।<br />ಪಲಾಣ್ಡ್ವಾದಾವಕರಣಾದನ್ಯಾ ಧೀರ್ಜಾಯತೇ ಶ್ರುತೇಃ ।।  ೮೫ ।।  </div>
				<div class="verse">ಯಥಾ ನಿಷೇಧವಾಕ್ಯೇಭ್ಯೋ ನಾನ್ಯಾಽಕರಣತೋ ಮತಿಃ ।।<br />ತತ್ತ್ವಮಸ್ಯಾದಿವಾಕ್ಯೇಭ್ಯಸ್ತದ್ವದೇವೇತಿ ನಿಶ್ಚಯಃ ।।  ೮೬ ।।  </div>
				<div class="verse">ಮೃಗತೋಯೇ ಪ್ರವತ್ತಸ್ಯ ತೃಡಾರ್ತಸ್ಯೋಷರೇಕ್ಷಣಾತ್ ।।<br />ತಮೋಧ್ವಸ್ತೌ ನಿವೃತ್ತಿಃ ಸ್ಯಾತ್ತಥಾಽಽತ್ಮಜ್ಞಾನತೋಽಪಿ ನಃ ।।  ೮೭ ।।  </div>
				<div class="verse">ತಸ್ಮಾನ್ನಿಷೇಧಶಾಸ್ರಸ್ಯ ಯಥಾ ಭೂತಾರ್ಥನಿಷ್ಠತಾ ।।<br />ಪುಂವ್ಯಾಪಾರಸ್ಯ ಗನ್ಧೋಽಪಿ ನ ತತ್ರಾಸ್ತೀತಿ ನಿಶ್ಚಯಃ ।।  ೮೮ ।। </div>
				<div class="verse">ಆತ್ಮಯಾಥಾತ್ಮ್ಯವಿಜ್ಞಾನನಿಷ್ಠತಾ ತದ್ವದೀಕ್ಷ್ಯತಾಮ್ ।।<br />ತತ್ತ್ವಮಸ್ಯಾದಿವಾಕ್ಯಾನಾಂ ನಾನುಷ್ಠಾನಂ ಮನಾಗಪಿ ।।  ೮೯ ।।  </div>
				<div class="verse">ಕಲಞ್ಜಭಕ್ಷಣಸ್ಯೇವ ನನು ನ ಶ್ರೌತಕರ್ಮಣಃ ।। <br />ಅಜ್ಞಾನಹೇತ್ವನರ್ಥಾರ್ಥಕಾರಿತಾ ಗಮ್ಯತೇ ಮಿತೇಃ ।।  ೯೦ ।।  </div>
				<div class="verse">ನೈವಮಜ್ಞಾನಹೇತುತ್ವಾನರ್ಥಾರ್ಥತ್ವೇನ ತುಲ್ಯತಾ ।। <br />ಕಲಞ್ಜಭಕ್ಷಣೇನಾತಸ್ತನ್ನಿವೃತ್ತೌ ನಿವರ್ತತೇ ।।  ೯೧ ।।  </div>
				<div class="verse">ಶಾಸ್ರಮಾತ್ರನಿಮಿತ್ತತ್ವಾನ್ನಿತ್ಯಾನಾಂ ನೈವಮಿಪ್ಯತೇ ।।<br />ಮಿಥ್ಯಾಜ್ಞಾನಾದಿಹೇತುತ್ವಂ ಕಾಮ್ಯಾನಾಮಿವ ಚೇನ್ಮತಮ್ ।।  ೯೨ ।।  </div>
				<div class="verse">ನಾವಿದ್ಯಾರಾಗದ್ವೇಪಾದಿದೋಷವೃಷ್ಟಸ್ಯ ತದ್ವಿಧೇಃ..<ಬ್ರ್ />ಸ್ವರ್ಗಾದಿಕಾಮಿನೋ ಯದ್ವದಗ್ನಿಹೋತ್ರವಿಧಿಸ್ತಥಾ ।।  ೯೩ ।।  </div>
				<div class="verse">ಮೋಹಕಾಮಾದಿದುಷ್ಟಸ್ಯ ನಿತ್ಯಂ ಕರ್ಮ ವಿಧೀಯತೇ ।। <br />ನ ಸ್ವತಃ ಕಾಮ್ಯನಿತ್ಯತ್ವವಿವೇಕೋಽಸ್ತೀಹ ಕರ್ಮಣಃ ।।  ೯೪ ।।  </div>
				<div class="verse">ಕರ್ತೃಸ್ಥೇನ ಹಿ ಸ್ವರ್ಗಾದಿಕಾಮದೋಷೇಣ ಕಾಮ್ಯತಾ ।।<br />ಅತೋ ನಾನ್ಯೇನ ಕಾಮ್ಯತ್ವಂ ಕರ್ಮಣಃ ಸ್ಯಾತ್ಕಥಂಚನ ।।  ೯೫ ।।  </div>
				<div class="verse">ಆವಿರಿಞ್ಚಾದ್ವಿರಕ್ತಸ್ಯ ತದ್ವಿವಿಕ್ತಾತ್ಮಕಾಮಿನಃ ।।<br />ಮೋಕ್ಷೇ ಪುಂಸೋಽಧಿಕಾರಃ ಸ್ಯಾನ್ನ ಕಾಮಾಪಹೃತಾತ್ಮನಃ ।।  ೯೬ ।।  </div>
				<div class="verse">ಪರಾಚಃ ಕಾಮಾನಿತ್ಯೇವಂ ಕಾಮಾನಿತ್ಯಪರಂ ತಥಾ ।।<br />ಯೋಽಕಾಮ ಇತಿ ತದ್ವಚ್ಚ ಶ್ರುತಿಃ ಕಾಮನಿಷೇಧನೀ ।।  ೯೭ ।।  </div>
				<div class="verse">ಅವಿದ್ಯಾಯಾ ನ ಚೋಚ್ಛಿತ್ತೌ ಜ್ಞಾನಾದನ್ಯದಪೇಕ್ಷ್ಯತೇ ।।<br />ಜ್ಞಾನೋತ್ಪತ್ತೌ ನ ಚೈವಾನ್ಯಚ್ಛಮಾದಿಭ್ಯೋ ಹ್ಯಪೇಕ್ಷ್ಯತೇ ।।  ೯೮ ।।  </div>
				<div class="verse">ಶಮಾದ್ಯುತ್ಪತ್ತಯೇ ನಾನ್ಯದ್ಬುದ್ಧಿಶುದ್ಧೇರಪೇಕ್ಷ್ಯತೇ ।।<br />ಬುದ್ಧಿಶುದ್ಧೌ ಚ ನಿತ್ಯಾದಿಕರ್ಮಭ್ಯೋ ನಾನ್ಯದಿಷ್ಯತೇ ।।  ೯೯ ।।  </div>
				<div class="verse">ಆತ್ಮಾಜ್ಞಾನೈಕಹೇತುತ್ವಾದ್ವಾಹ್ಮನಃ ಕಾಯಕರ್ಮಣಾಮ್ ।।<br />ಆತ್ಮಜ್ಞಾನೇನ ತದ್ಬಾಧಾತ್ಕರ್ಮಾಪೇಕ್ಷಾ ಕುತೋ ಭವೇತ್ ।।  ೧೦೦ ।।  </div>
				<div class="verse">ಯದಜ್ಞಾನಾತ್ಪ್ರವೃತ್ತಿರ್ಯಾ ತಜ್ಜ್ಞಾನಾತ್ಸಾ ಕುತೋ ಭವೇತ್ ।।<br />ಪ್ರತ್ಯಗ್ಜ್ಞಾನೋದ್ಭವೇ ತಸ್ಮಾತ್ಸಮಾಪ್ತಿಃ ಸರ್ವಕರ್ಮಣಾಮ್ ।।  ೧೦೧ ।।  </div>
				<div class="verse">ನ ಚೋಚ್ಛಿನ್ನಾತ್ಮಮೋಹಸ್ಯ ಸದೈವಾಽಽತ್ಮಧಿಯಃ ಸ್ಥಿತೇಃ ।।<br />ಪ್ರತೀಚ್ಯವಸರೋಽಸ್ತೀಹ ವಾಙ್ಮನಃಕಾಯಕರ್ಮಣಾಮ್ ।।  ೧೦೨ ।।  </div>
				<div class="verse">ಕರ್ಮಣೋಽವಸರಶ್ಚೇತ್ಸ್ಯಾತ್ತ್ವದ್ಭಿಕ್ಷಾವಸರೋ ಯಥಾ ।।<br />ನಾಽಽತ್ಮವಸ್ತುನಿಮಿತ್ತತ್ವಾತ್ಸಮ್ಯಗ್ಬುದ್ಧೇಃ ಸದಾ ಸ್ಥಿತೇಃ ।।  ೧೦೩ ।।  </div>
				<div class="verse">ನ ವಸ್ತ್ವವಸರಾಪೇಕ್ಷಂ ಸ್ವತಃಸಿದ್ಧತ್ವಕಾರಣಾತ್ ।।<br />ಕ್ರಿಯೈವಾವಸರಾಪೇಕ್ಷಾ ತಸ್ಯಾಃ ಕಾರಕತನ್ರತಃ ।।  ೧೦೪ ।।  </div>
				<div class="verse">ಸಮ್ಯಗ್ಜ್ಞಾನಶಿರಿವಪ್ಲುಷ್ಟಂ ಕುತೋಽಜ್ಞಾನಂ ಪುನರ್ಭವೇತ್ ।।<br />ಶುದ್ಧದೋಷೋದ್ಭವತ್ವಾಚ್ಚ ನ ತು ಕರ್ಮೈವಮಿಷ್ಯತೇ ।।  ೧೦೫ ।।  </div>
				<div class="verse">ಕ್ಷುಧಾದಿದೋಷಹೇತ್ವೇವ ತ್ವಸ್ಮದ್ಭುಜ್ಯಾದಿ ನೋ ಮತಮ್ ।।<br />ನಿಯತಾನೇಕಹೇತುತ್ವಾನ್ನಾತೋ ಭುಜಿಸಮಾ ಕ್ರಿಯಾ ।।  ೧೦೬ ।।  </div>
				<div class="verse">ದೋಷಹೇತಾವಪಿ ತಥಾ ಕಾಲಾದಿನಿಯಮಸ್ತಥಾ ।।<br />ಭವದ್ಭಿಕ್ಷಾಟನಾದೌ ಸಾದಿತಿ ಚೇನ್ನೈತದೇವ ತು ।।  ೧೦೭ ।।  </div>
				<div class="verse">ನೈವಾಯಂ ನಿಯಮೋಽಸ್ಮಾಕಂ ಪರಿಸಂಖ್ಯಾ ಹಿ ಸಾ ಯತಃ ।।<br />ಕ್ರಿಯಾಪ್ರಯೋಕ್ತ್ರೀ ನಾಪ್ಯೇಷಾ, ತಸ್ಮಾದ್ವಿಷಮಮುಚ್ಯತೇ ।।  ೧೦೮ ।।  </div>
				<div class="verse">ನಾತೋಽಪವಾದಕೃತ್ಸಾ ಸ್ಯಾದೈಕಾತ್ಮ್ಯಜ್ಞಾನಜನ್ಮನಃ ।।<br />ಸರ್ವಕರ್ಮಾಧಿಕಾರಾಣಾಂ ನಿಷೇಧಾಯಾಽಽತ್ಮಧೀಭವಃ ।।  ೧೦೯ ।। </div>
				<div class="verse">ನಿಷೇಧವಿಧಿವತ್ತಸ್ಮಾತ್ಪ್ರತ್ಯಗ್ಯಾಥಾತ್ಮ್ಯಧೀವಿಧಿಃ ।।<br />ಪ್ರತ್ಯಹ್ಮೋಹೈಕಹೇತುತ್ವಾದ್ವಾಡ್ಮನಃಕಾಯಕರ್ಮಣಾಮ್ ।।  ೧೧೦ ।।  </div>
				<div class="verse">ತಸ್ಮಾದ್ವಸ್ತ್ವೇಕನಿಷ್ಠಸ್ಯ ಪ್ರಾಮಾಣ್ಯಂ ವಚಸೋ ಧ್ರುವಮ್ ।।<br />ಪ್ರತಿಷೇಧವಿಧೇರ್ಯದ್ವದುಭಯೋರವಿಶೇಷತಃ ।।  ೧೧೧ ।।  </div>
				<div class="verse">ಸ್ವಾಭಾವಿಕೈಕದೋಷಾಂತ್ಯಾಂ ವ್ಯವಹಾರ ಇಹಾಽಽಸುರಃ ।।<br />ಶಾಸ್ರೈಕಹೇತುರ್ದೈವಃ ಸ್ಯಾತ್ತಯೋಃ ಸ್ಪರ್ಧಾ ವಿರೋಧತಃ ।।  ೧೧೨ ।।  </div>
				<div class="verse">ಪ್ರಾಕೃತಾಸಙ್ಗವಿಜ್ಞಾನಕಾರ್ಯೇ ಹ್ಯಧಿಕೃತಿಃ ಸ್ವತಃ ।। <ಬ್ರ್/>ಸುರದ್ವಿಷಾಂ ಸುರಾಣಾಂ ತು ಶಾಸ್ರೋತ್ಥಜ್ಞಾನದೀಪಿತಃ ।।<br />ಕರ್ಮಜ್ಞಾನಾಧಿಕಾರಃ ಸ್ಯಾತ್ಸಂಗ್ರಾಮಸ್ತದ್ವಿರೋಧತಃ ।।  ೧೧೩ ।।  </div>
				<div class="verse">ಉತ್ಕರ್ಷೋ ಮಾನುಷಾದ್ವರ್ಧ್ವಂ ಪುಂಸಃ ಕೇವಲಧರ್ಮತಃ ।।<br />ಅಧೋಭಾವಸ್ತ್ವಧರ್ಮಾತ್ಸ್ಯಾದ್ದ್ವಾಭ್ಯಾಂ ಮಾನುಷ್ಯಸಂಭವಃ ।।  ೧೧೪ ।।  </div>
				<div class="verse">ಆಗ್ರಜಸ್ಥಾಣುಪರ್ಯನ್ತಶರೀರಗ್ರಹಣಾನ್ಯತಃ ।।<br />ಲೋಕೇಷ್ವಿತಿ ಶ್ರುತಿರ್ವಕ್ತಿ ವಿರೋಧಸ್ತನ್ನಿಬನ್ಧನಃ ।।  ೧೧೫ ।।  </div>
				<div class="verse">ಅಧೋಲೋಕಫಲೇಷ್ವೇವ ಪ್ರಾಕೃತಜ್ಞಾನಕರ್ಮಸು ।।<br />ಯತ್ನಾದಾಸಞ್ಜನೀಯೋಽಯಂ ಪಿತೇತ್ಯಸುರನಿಶ್ಚಯಃ ।।  ೧೧೬ ।।  </div>
				<div class="verse">ಪ್ರಾಕೃತಾಸಙ್ಗತೋ ಮುಕ್ತ್ವಾ ಪಿತಾಽಯಂ ದೈವಸಾಧನೈಃ ।। <br />ಉತ್ಕೃಷ್ಟವ್ಯೋ ಯಥಾಶಕ್ತಿ ವಿಬುಧಾನಾಂ ಚಿಕೀರ್ಷಿತಮ್ ।।  ೧೧೭ ।।  </div>
				<div class="verse">ನರಪ್ರಜಾಪತಿತನಾವೇವಂ ದೇವಾಸುರಾ ಮಿಥಃ ।।<br />ಸ್ವಸ್ವಭಾವಾನುರೋಧೇನ ತೇಽಸ್ಪರ್ಧನ್ತ ಸ್ವವೃತ್ತಿಭಿಃ ।।  ೧೧೮ ।। </div>
				<div class="verse">ಯದೋದ್ಭವತಿ ಶಾಸ್ರೋತ್ಥಾ ದೈವೀ ವೃತ್ತಿಸ್ತದಾಽಽಸುರೀ..<ಬ್ರ್ />ವ್ಯೇತಿ ಯಸ್ಮಾತ್ತತೋಽಶೇಷಂ ದೇವಾನಾಂ  ಸ ಜಯಃ ಸ್ಮೃತಃ ।।  ೧೧೯ ।।  </div>
				<div class="verse">ಆಸುರೀ ತು ಯದಾ ಸೇನಾ ಕಾಮಕ್ರೋಧಪುರಃಸರಾ ।।<br />ಜಾಯತೇ ಹ್ಯಜಯಸ್ತೇಷಾಮಸುರಾಣಾಂ ಜಯಸ್ತು ಸಃ ।।  ೧೨೦ ।।  </div>
				<div class="verse">ಸ್ವಾಭಾವಿಕತ್ವಾದಾಸುರ್ಯಾ ಭೂಯಸ್ಯಾ ಸೇನಯಾಽರ್ದಿತಾಃ..<ಬ್ರ್ />ನ ಶರ್ಮ ಲೇಭಿರೇ ದೇವಾಃ ಸ್ವಾತ್ಮತ್ರಾಣಾಸಮೀಕ್ಷಣಾತ್ ।।  ೧೨೧ ।। </div>
				<div class="verse">ಸ್ವಭೂಮೇಶ್ಚಾವ್ಯಮಾನಾನಾಂ ಸುರಾಣಾಮಸುರೈಸ್ತದಾ ।।<br />ಪ್ರಾದುರಾಸೀನ್ಮತಿಃ ಸಾಧ್ವೀ ದೈತೇಯಭಯನಾಶಿನೀ ।।  ೧೨೨ ।।  </div>
				<div class="verse">ಉದ್ಗೀಯಂ ಸಮುಪಾಶ್ರಿತ್ಯ ಜ್ಯೋತಿಷ್ಟೋಮಕ್ರತಾವಿಹ ।।<br />ತಿರಸ್ಕೃತ್ಯಾಽಽಸುರಂ ದೈವಂ ಭಾವಂ ಯಾಮೋಽಧುನಾ ವಯಮ್ ।।  ೧೨೩ ।।  </div>
				<div class="verse">ಕರ್ತೃತ್ವಾದೀಹ ಯತ್ಸಿದ್ಧಂ ವಾಗಾದಿದ್ವಾರಮೀಕ್ಷ್ಯತೇ ।।<br />ಆತ್ಮನಸ್ತದವಿದ್ಯೋತ್ಥಂ ನಿರವಿದ್ಯೇ ನಿಷೇಧತಃ ।।  ೧೨೪ ।।  </div>
				<div class="verse">ಲೌಕಿಕೋ ವೈದಿಕಃ ಸರ್ವೋ ವ್ಯವಹಾರಶ್ಚ ವಕ್ಷ್ಯತೇ ।।<br />ಅನ್ನತ್ರಯಾಧಿಕಾರೇ ಹಿ ಮನಆದಾವನಾತ್ಮನಿ ।।  ೧೨೫ ।।  </div>
				<div class="verse">ಭೂತೇಹಾನುವಿಧಾಯಿತ್ವಾತ್ಕ್ಷೇತ್ರಜ್ಞಸ್ಯ ತಮಸ್ವಿನಃ ।।<br />ಕೂಟಸ್ಥಾತ್ಮಾತಿರೇಕೇಣ ರೂಪಮನ್ಯನ್ನ ಲಕ್ಷ್ಯತೇ ।।  ೧೨೬ ।।  </div>
				<div class="verse">ಏವಂ ತಾಃ ಸಂಪ್ರಧಾರ್ಯೋಚುರುದ್ಗೀಥಂ ಸಾಧನಂ ಪರಮ್ ।।<br />ತತ್ಪರೀಕ್ಷಾಂ ಪ್ರಯತ್ನೇನ ಚಕ್ರುಃ ಸಂಭೂಯ ದೇವತಾಃ ।।  ೧೨೭ ।।  </div>
				<div class="verse">ವಾಚಂ ಸಂಭಾವಯಾಮಾಸುರಿಯಂ ಹ್ಯುದ್ಗೀಥಕರ್ಮಣಿ ।।<br />ಅತ್ಯರ್ಥೇ ವ್ಯಾಪೃತಾ ದೃಷ್ಟಾ ವಾಚಮೂಚುಸ್ತತಃ ಸುರಾಃ ।।  ೧೨೮ ।।  </div>
				<div class="verse">ತ್ವಂ ನ ಉದ್ಗೀಯ ಉದ್ಗಾನಂ ತ್ವತ್ಪ್ರಧಾನಂ ಭವತ್ವಿದಮ್ ।। <br />ಉದ್ಗೀಥ ಇತಿ ಚೋದ್ಗಾನಂ ಕರ್ಮೈವೇಹಾಭಿಧೀಯತೇ ।।  ೧೨೯ ।।  </div>
				<div class="verse">ಸ್ತೋತ್ರೇಣಾಸ್ಯಾಭಿಸಂಬನ್ಧಾದ್ಭಕ್ತಿಮಾತ್ರಂ ನ ತು ಕ್ವಚಿತ್ ।।<br />ವಾಗಭಿಮಾನಿನೀ ಚೇಹ ವಾಕ್ಶಬ್ದೇನಾಗ್ನಿರುಚ್ಯತೇ ।।  ೧೩೦ ।।  </div>
				<div class="verse">ವಿಷಯೋಽಧ್ಯೇಷಣಾಯಾ ಹಿ ಚೇತನಾವಾನ್ಯತೋ ಮತಃ ।।<br />ಉಪಾಸಿಕ್ರಿಯಯಾ ಯೋಗೋ ದೇವತಾಯಾ ಇಹೇಷ್ಯತೇ ।।  ೧೩೧ ।।  </div>
				<div class="verse">ಅತೋಽಪಿ ದೇವತೈವೇಹ ವಾಕ್ಶಬ್ದೇನಾಭಿಧೀಯತೇ ।।<br />ತದ್ಭೂತೇಃ ಪುರುಷಾರ್ಥತ್ವಾದ್ದೇವತಾ ಹೀಶ್ವರಾ ಪರಾ ।।  ೧೩೨ ।।  </div>
				<div class="verse">ಸೈವಾತಃ ಪ್ರತಿಪತ್ತವ್ಯಾ ಸರ್ವಾಸು ಧ್ಯಾನಭೂಮಿಷು ।। <br />ನ ತ್ವಿಹ ಪ್ರತಿಪತ್ತವ್ಯಾಃ ಕರಣಸ್ಥಾನಗೋಚರಾಃ ।।  ೧೩೩ ।।  <ಬ್ರ್/>	ಪಾರಾರ್ಥ್ಯಾಚೇತನತ್ವಾಭ್ಯಾಂ ಮರ್ತ್ಯತ್ವಾಚ್ಚಾಪಿ ಕಾರಣಾತ್ ।।  ೧೩೪ ।।  </div>
				<div class="verse">ಏವಂ ವಾಗಾದಯಃ ಶಬ್ದಾ ದೇವತಾರ್ಥಾಭಿಧಾಯಿನಃ ।।<br />ಸರ್ವತ್ರ ಪ್ರತಿಪತ್ತವ್ಯಾ ಯತ್ರೋಪಾಸಾ ವಿವಕ್ಷಿತಾ ।।  ೧೩೫ ।।  </div>
				<div class="verse">ಜಪಮನ್ರಾಭಿಧೇಯೇಯಂ ವಾಗಿತ್ಯೇವಂ ವಿನಿಶ್ಚಿತಾಃ ।।<br />ಉಪಾಸಾಂಚಕ್ರಿರೇ ದೇವಾ ಏಷೈವೋದ್ಗೀಥದೇವತಾ ।।  ೧೩೬ ।।  </div>
				<div class="verse">ದೇವಾಭ್ಯುದಯ ಉದ್ಗಾನಂ ದೇವೇಭ್ಯೋಽರ್ಥಾಯ ವಾಗಿಯಮ್ ।।<br />ಯಥಾಶಕ್ತ್ಯುದಗಾಯತ್ತಂ ಯೋ ಭೋಗೋ ವಾಙ್ನಿಬನ್ಧನಃ ।।  ೧೩೭ ।।  </div>
				<div class="verse">ಯೇನ ಭೋಗೇನ ವಾಗ್ದೇವಾಂಶ್ಚಕ್ಷುರಾದೀನಹರ್ನಿಶಮ್ ।।<br />ಸಾಕ್ಷಾದವತಿ ತಂ ಭೋಗಮುದಗಾಯದಶೇಷತಃ ।।  ೧೩೮ ।।  </div>
				<div class="verse">ಪವಮಾನೇಷು ಸೋದ್ಗಾತ್ರೀ ಯಾಜಮಾನಂ ಯಥಾವಿಧಿ ।।<br />ಫಲಮುದ್ಗಾಯ ಶೇಷೇಷು ಹ್ಯುದಗಾಯದಥಾಽಽತ್ಮನೇ ।।  ೧೩೯ ।।  </div>
				<div class="verse">ಸ್ತೋತ್ರೇಷು ಪರಿಶಿಷ್ಟೇಷು ವಾಗಾಗಾಯದಥಾಽಽತ್ಮನೇ ।।<br />ಯತ್ಕಲ್ಯಾಣಂ ವದತ್ಯೇಷಾ ಹ್ಯಾತ್ಮನೇ ತದಚೀಕ್ಲಪತ್ ।।  ೧೪೦ ।।  </div>
				<div class="verse">ಯಥಾಶಾಸ್ರಂ ಯಥಾಯೋಗಂ ವರ್ಣದೋಷವಿವರ್ಜಿತಮ್ ।। <br />ವರ್ಣೋಚ್ಚಾರಣಸಾಮರ್ಥ್ಯಂ ಮಮೈವಾಸ್ತು ತದೀದೃಶಮ್ ।।  ೧೪೧ ।।  </div>
				<div class="verse">ಕಲ್ಯಾಣವದನೋತ್ಥಂ ಯತ್ಕೃತ್ಸ್ನಂ ದೇವೇಭ್ಯ ಏವ ತತ್ ।।<br />ಫಲಂ ವದನಮಾತ್ರಂ ತು ವಾಚ ಏವ ನ ದೈವಿಕಮ್ ।।  ೧೪೨ ।।  </div>
				<div class="verse">ತಮಸ್ಯುತ್ಸಾರ್ಯಮಾಣೇ ತು ವಾಚೋದ್ಗಾತ್ರಾ ಸುರದ್ವಿಷಾಮ್ ।। <br />ಸ್ವಾಧಿಕಾರಾಚ್ಚ್ಯಾವ್ಯಮಾನಾಸ್ತೇ ವಿದುರ್ದೇವಹೃದ್ಗತಮ್ ।।  ೧೪೩ ।।  </div>
				<div class="verse">ಅನೇನ ವಾಚೋದ್ಗಾತ್ರಾ ನೋ ಬಲಂ ಧ್ವಾನ್ತಂ ತು ದೇವತಾಃ ।।<br />ಜ್ಯೋತಿಷಾ ಸ್ವೇನ ನಿರ್ಜಿತ್ಯ ಯಾಸ್ಯನ್ತ್ಯಗ್ನ್ಯಾದಿರೂಪತಾಮ್ ।।  ೧೪೪ ।।  </div>
				<div class="verse">ಮಹನ್ನೋ ಭಯಮಾಯಾತಮಿತಿ ಬುಬುಧಿರೇಽಸುರಾಃ ।। <ಬ್ರ್/>ಕರ್ಮಣ್ಯನುಚಿತೇ ತೇಷಾಂ ಪ್ರಹೀಣಮನಸಾಂ ತದಾ ।।<br />ವದನಾದಾವಭಿಷ್ವಙ್ಗ ಆತ್ಮಸಂಭಾವನಾದಭೂತ್ ।।  ೧೪೫ ।।  </div>
				<div class="verse">ಯತ್ಕಲ್ಯಾಣಮಿತಿ ಚ್ಛಿದ್ರಾದ್ವಿದುಃ ಸುರಚಿಕೀರ್ಷಿತಮ್ ।।<br />ಅನೇನ ವೈ ನ ಉದ್ಗಾತ್ರಾ ವಾಚಾಽತ್ಯೇಷ್ಯನ್ತಿ ಸ್ವಂ ವಪುಃ ।।  ೧೪೬ ।।  </div>
				<div class="verse">ಇತಿ ಜ್ಞಾತ್ವಾ ಹ್ಯಭಿದ್ರುತ್ಯ ಸ್ವೈರಾಸಙ್ಗಶರೋರ್ಮಿಭಿಃ ।।<br />ವಿವಿಧುಸ್ತಾನಥೋದ್ಗಾತೃಂಸ್ತೇ ವಿದ್ಧಾಸ್ತತ್ಯಜುಃ ಕ್ರಿಯಾಃ ।।  ೧೪೭ ।। <ಬ್ರ್/>ನಾನಾದನ್ಯಸ್ಯ ಸಾಮರ್ಥ್ಯಂ ವಿದ್ಯತೇಽಸುರನಾಶನೇ ।।  ೧೪೮ ।। </ಪ್>
				<div class="verse">ಅನೇನಾಪ್ರತಿರೂಪೇಣ ವಚಸಾ ಕಾರ್ಯಶಾಯಿನಾ ।।<br />ಪಾಪ್ಮಾದಿದೋಷಸಂಪರ್ಕಃ ಕಾರಣಸ್ಥೋಽನುಮೀಯತೇ ।।  ೧೪೯ ।।  </div>
				<div class="verse">ವ್ಯುತ್ಥಾಯಾಽಽಖ್ಯಾಯಿಕಾರೂಪಾಚ್ಛ್ರುತಿಃ ಸ್ವವಪುಷಾಽಧುನಾ ।।<br />ಆಚಷ್ಟೇ ಕಾರಣೇ ವೃತ್ತಂ ಕಾರ್ಯಗೇಣಾಸುರಾತ್ಮನಾ ।।  ೧೫೦ ।।  </div>
				<div class="verse">ದೃಷ್ಟೇನಾಪ್ರತಿರೂಪೇಣ ಕಾರ್ಯಗೇಣಾನುಮೀಯತೇ ।।<br />ಕಾರಣೇ ಪಾಪ್ಮವೇಧೋಽಭೂದ್ಯೋ ವಾಚಿ ಪ್ರಾಕ್ಪ್ರಜಾಪತೇಃ ।।  ೧೫೧ ।।  </div>
				<div class="verse">ಸ ಯೋ ವಾಚ್ಯಸುರೈಃ ಕ್ಷಿಪ್ತಃ ಪಾಪ್ಮಾ ಕಾರ್ಯೇ ಸ ದೃಶ್ಯತೇ ।। <br />ಪ್ರಮಾವಿರೋಧಿ ಯದ್ವಾಕ್ಯಂ ತತ್ತತ್ಕಾರ್ಯಸಮಾಶ್ರಯಮ್ ।।  ೧೫೨ ।।  </div>
				<div class="verse">ಸ ಏವ ಸ ಇತಿ ಹ್ಯುಕ್ತಿಃ ಕಾರ್ಯಕಾರಣಸಂಸ್ಥಯೋಃ ।।<br />ಪ್ರಜಾಸು ಸಾಕ್ಷಾದ್ಯಃ ಪಾಪ್ಮಾ ಯಶ್ಚ ತತ್ಕಾರಣಾಶ್ರಯಃ ।।  ೧೫೩ ।।  </div>
				<div class="verse">ಘ್ರಾಣಂ ಚಕ್ಷುಸ್ತಥಾ ಶ್ರೋತ್ರಂ ಮನಶ್ಚೈವಮನುಕ್ರಮಾನು ।।<br />ವತ್ರುರ್ದೇವಾ ಯಥಾ ವಾಣೀಂ ವಿದ್ಧಾಃ ಸರ್ವೇ ತಥಾಽಸುರೈಃ ।।  ೧೫೪ ।।  </div>
				<div class="verse">ಕರ್ಮೇನ್ದ್ರಿಯಾಣಾಂ ಸರ್ವೇಷಾಂ ವಾಗೇವಾತ್ರೋಪಲಕ್ಷಣಮ್ ।।<br />ಚಕ್ಷುಃಶ್ರೋತ್ರೇ ಧೀನ್ದ್ರಿಯಾಣಾಂ ಮನೋ ಬುದ್ಧೇಸ್ತಥೈವ ಚ ।।  ೧೫೫ ।।  </div>
				<div class="verse">ಕೃತ್ಸ್ರಂ ಜಗದನಾದಾಯ ನೈಕಸ್ಯಾಪೀಷ್ಯತೇ ಕ್ರಿಯಾ ।।<br />ಪ್ರಾಣಸ್ಯ ಕಿಮು ವಕ್ತವ್ಯಂ ಕೃತ್ಸ್ನಾಧ್ಯಾತ್ಮೇನ್ದ್ರಿಯಗ್ರಹ ।।  ೧೫೬ ।।  </div>
				<div class="verse">ಯದ್ಯಪೀದಂ ಜಗತ್ಕೃತ್ಸ್ನಂ ಗೃಹ್ಯತೇ ಸಂಹತತ್ವತಃ ।।<br />ತಥಾಽಪಿ ಚೋದಿತೋಽತ್ರಾರ್ಥ ಉಪಾಸ್ಯೋ ನಾಽಽಗತೋಽರ್ಥತಃ ।।  ೧೫೭ ।।  </div>
				<div class="verse">ಕಲ್ಯಾಣೇತರರೂಪೇಣ ಪರಿಶಿಷ್ಟೇಷ್ವಪೀಕ್ಷ್ಯತೇ ।।<br />ವಿಭಾಗ ಆಸುರೋ ವೇಧಸ್ತೇನ ತೇಪ್ವನುಮೀಯತೇ ।।  ೧೫೮ ।।  </div>
				<div class="verse">ಅತಸ್ತದರ್ಥಮಾಹೇಯಮೇವಮ್ವಿತಿ ಪುನಃ ಶ್ರುತಿಃ ।।<br />ಯಥಾ ವಾಗಾದಯೋ ವಿದ್ಧಾಸ್ತದ್ವಜ್ಜ್ಞೇಯಾಸ್ತ್ವಗಾದಯಃ ।।  ೧೫೯ ।।  </div>
				<div class="verse">ಸಿದ್ಧಾನ್ವಾಗಾದಿದೃಷ್ಟಾನ್ತಾನ್ಪುರಸ್ಕೃತ್ಯಾತ ಉಚ್ಯತೇ ।।<br />ಏವಮ್ವಿತ್ಯುಕ್ತಶೇಷಾಣಾಂ ಪಾಪ್ಮವಿದ್ಧತ್ವಸಿದ್ಧಯೇ ।।  ೧೬೦ ।।  </div>
				<div class="verse">ಅವಿಧ್ಯನ್ನಿತಿ ಯೋಽರ್ಥೋಽಸ್ಯ ತದ್ವ್ಯಾಖ್ಯಾನಾಯ ಯತ್ಯತೇ ।।<br />ಸ್ವೈಃ ಸ್ವೈಸ್ತಾನಿನ್ದ್ರಿಯಾಸಙ್ಗೈಃ ಪಾಪ್ಮಭಿಸ್ತ ಉಪಾಸೃಜನ್ ।।  ೧೬೧ ।।  </div>
				<div class="verse">ಯತ್ಸಂಸರ್ಗೇ ಪುರಾ ಚಕ್ರುರವಿಧ್ಯಂಸ್ತದಿಹೋಚ್ಯತೇ ।। <br />ಯಾ ವಿದ್ಧಾ ದೇವತಾಸ್ತಾಸಾಂ ಪ್ರಕ್ರಿಯಾಸಂಹೃತಿಃ ಪೃಥಕ್ ।।  ೧೬೨ ।।  </div>
				<div class="verse">ಆಸಙ್ಗಪಾಪ್ಮಭಿರ್ವಿದ್ಧಾ ಯಸ್ಮಾದ್ವಾಗಾದಯೋಽಸುರೈಃ ।। <br />ವರ್ಜನೀಯಾಸ್ತತಸ್ತಾಃ ಸ್ಯುರ್ನೋಪಾಸ್ಯಾಃ ಶ್ರೇಯ ಈಪ್ಸುಭಿಃ ।।  ೧೬೩ ।।  </div>
				<div class="verse">ಏವಂ ನಿರಾಶಾಃ ಪೂರ್ವಾಸು ದೇವತಾಸ್ವಸುರಾರ್ದನಾತ್ ।। <br />ಪಾರಿಶೇಷ್ಯಾದಥಾಽಽಜಗ್ಮುರ್ಮಧ್ಯಮಂ ಪ್ರಾಣಮಾದರಾತ್ ।।  ೧೬೪ ।।  </div>
				<div class="verse">ಅಥೇತ್ಯನನ್ತರೋಕ್ತಿಃ ಸ್ಯಾತ್ತಥಾಽಭಿನಯವೃತ್ತಯೇ ।।<br />ಇಮಮಿತ್ಯಪ್ರಸಿದ್ಧತ್ವಾತ್ಪ್ರಾಣಸ್ಯೇಹ ತ್ವಗಾದಿವತ್ ।।  ೧೬೫ ।।  </div>
				<div class="verse">ಅಸ್ತಿ ಯಸ್ಮಾದಸುರ್ನಿತ್ಯಮಾಸನ್ಯೋಽಯಮತೋ ಮತಃ ।।<br />ವಾಗಾದಿಭ್ಯೋ ವಿಭಾಗಾರ್ಥಂ ವಿಶೇಷಣಮಸೋರಿದಮ್ ।।  ೧೬೬ ।।  </div>
				<div class="verse">ಜಪಮನ್ರಾಭಿಧೇಯೋಽತ್ರ ಪಾರಿಶೇಷ್ಯಾತ್ಪ್ರತೀಯತಾಮ್ ।। <br />ಉದ್ಗೀಥದೇವತಾ ಪ್ರಾಣ ಇತ್ಯಭೂತ್ಸುರನಿಶ್ಚಯಃ ।।  ೧೬೭ ।।  </div>
				<div class="verse">ಮತ್ರ್ರಪ್ರಯೋಗೇ ಸರ್ವೇಷಾಂ ಸಂನಿಧೌ ತತ್ಪ್ರಕಾಶಿತಮ್ ।।<br />ಭಾರಮುತ್ಸಹತೇ ವೋ಼ಢುಂ ಯೋಽನೋ ಯಾಮಸ್ತಮಾಶ್ರಯಮ್ ।।  ೧೬೮ ।।  </div>
				<div class="verse">ಪರೀಕ್ಷಮಾಣಾಸ್ತೇ ತ್ರಾಣಂ ಯಥೋಕ್ತಾಖ್ಯಾನವರ್ತ್ಮನಾ ।।<br />ಕ್ರಮೇಣಾಽಽಸೇದುರಾಸನ್ಯಂ ಪ್ರಾಣಂ ಪಾಪ್ಮಪರಾಭಾವತ್ ।।  ೧೬೯ ।।  </div>
				<div class="verse">ಶ್ರೇಯೋರ್ಥಿನಾಂ ಮನುಷ್ಯಾಣಾಮುಪಾಸ್ಯಪ್ರತಿಪತ್ತಯೇ ।।<br />ಇಯಮಾರವ್ಯಾಯಿಕಾ ಚಕ್ಷುರ್ನಾನ್ಯಥೋಪಾಸ್ಯನಿಶ್ಚಿತಿಃ ।।  ೧೭೦ ।।  </div>
				<div class="verse">ಯಃ ಪ್ರಾಣೇ ಭೋಗ ಇತಿ ನ ಪೂರ್ವವದ್ಭಣ್ಯತೇಽತ್ರ ಕಿಮ್‌ ।।<br />ವಾಗಾದೀನಾಮಿವ ಯತೋ ನಾಸೋರ್ಭೋಗೋ ವಿಶಿಷ್ಯತೇ ।।  ೧೭೧ ।। </div>
				<div class="verse">ಅಕೃತ್ಸ್ನಭೋಗತೋ ಯುಕ್ತಂ ವಾಗಾದಿಷು ವಿಶೇಷಣಮ್ ।।<br />ಸರ್ವಸ್ಯೈವಾಸುಭೋಗತ್ವಾತ್ಕಿಂ ಕುತೋಽತ್ರ ವಿಶಿಷ್ಯತೇ ।।  ೧೭೨ ।।  </div>
				<div class="verse">ಅಭಿಸಂಧಿರವಿವ್ಯತ್ಸನ್ನಿತ್ಯಭೂತ್ಸುರವಿದ್ವಿಷಾಮ್ ।। <br />ಅನಿಷ್ಠಿತಕಿ್ರಯಾರಮ್ಭೋಽವಿವ್ಯತ್ಸನ್ನಿತಿ ಭಣ್ಯತೇ ।।  ೧೭೩ ।।  </div>
				<div class="verse">ವಿವ್ಯತ್ಸೋದ್ದೇಶಮಾತ್ರೇಣ ಪ್ರಾಣೋ ಹನ್ತಾ ಸುರದ್ವಿಷಾಮ್ ।।<br />ಇತ್ಯರ್ಥಪ್ರತಿಪತ್ತ್ಯರ್ಥಮೀದೃಗ್ದೃಷ್ಟಾನ್ತ ಉಚ್ಯತೇ ।।  ೧೭೪ ।।  </div>
				<div class="verse">ಬಿಭಿತ್ಸಾಯೈ ಯಥಾ ವೇಗಾಲ್ಲೋಷ್ಟಃ ಕ್ಷಿಪ್ತೋಽಶ್ಮನೋಽನ್ತಿಕಾತ್ ।। <br />ನಶ್ಯೇತ್ಸ್ವವೇಗಾಚ್ಛತಧಾ ಹ್ಯಾರವಣಾಶ್ಮಸಮಾಗಮಾತ್ ।।  ೧೭೫ ।।  </div>
				<div class="verse">ಅಪ್ರಧೃಷ್ಯಂ ತಥಾ ಪ್ರಾಣಮೃತ್ವಾ ನೇಶುಃ ಸಹಸ್ರಧಾ ।।<br />ದೈತ್ಯಾಸ್ತನ್ನಾಶತೋ ದೇವಾ ದೇವಾ ಏವಾಭವನ್ಸದಾ ।।  ೧೭೬ ।।  </div>
				<div class="verse">ಅತ ಏವ ಮನುಷ್ಯತ್ವಹೇತವೋಽಪ್ಯಸುರಾಃ ಸಮಮ್ ।। <br />ವಿನೇಶುರ್ವಿಷ್ವಗ್ಗತಯೋ ಲೋಷ್ಟಃ ಕ್ಷಿಪ್ತೋ ಯಥಾಽಶ್ಮನಿ ।।  ೧೭೭ ।।  </div>
				<div class="verse">ಪ್ರಾಣಸ್ವಭಾವಸಂಪತ್ತೇಃ ಪ್ರಾಣವದ್ದೇವತಾ ಅಪಿ ।।<br />ದೇವಾ ಏವಾಭವನ್ದೈತ್ಯಕೃತ್ಸ್ನಪಾಪ್ಮವಿನಾಶತಃ ।।  ೧೭೮ ।।  </div>
				<div class="verse">ವಾಗಾದೀನ್ದ್ರಿಯಸಂಘಾತೋ ಯಜಮಾನೋ ಯಥಾ ಪುರಾ ।।<br />ಪ್ರಾಣಾತ್ಮಭಾವಾದ್ಧತ್ವಾಽಽಗೋ ವೈರಾಜಂ ರೂಪಮಾಪ್ತವಾನ್ ।।  ೧೭೯ ।।  </div>
				<div class="verse">ತಥಾ ಯಸ್ತಮುಪಾಸೀತ ಯಥೋಕ್ತಾರವ್ಯಾನವರ್ತ್ಮನಾ ।।<br />ವಿರಾಜೈವಾಽಽತ್ಮನಾ ಹತ್ವಾ ಪಾಪಂ ಭವತಿ ಸೋಽಚಿರಾತ್ ।।  ೧೮೦ ।।  </div>
				<div class="verse">ಜೀವಾವಿಷ್ಟ ಉಪಾಸ್ಯೋಽತ್ರ ದೇವತಾವಿಗ್ರಹಃ ಸದಾ ।।<br />ಪ್ರಾಣೋ ಹಿರಣ್ಯಗರ್ಭಾತ್ಮಾ ಯಾವತ್ತದಭಿಮಾನತಾ ।।  ೧೮೧ ।।  </div>
				<div class="verse">ಭಾವನೋಪಚಯಾದ್ಧತ್ವಾ ಪರಿಚ್ಛೇದಂ ಸ್ವಮಾಸುರಮ್ ।। <br />ದೇವತಾನ್ಮಾನಮೇತ್ಯಾಶು ಸದಾ ತದ್ಭಾವಭಾವಿತಃ ।।  ೧೮೨ ।।  </div>
				<div class="verse">ತತ್ತಮೋಮಾತ್ರವಿಧ್ವಂಸಾನ್ನತು ಪ್ರಾಣಾದಿರಾಪ್ಯತೇ ।। <br />ಕಾರ್ಯತ್ವಾತ್ಕಾರಣಂ ಮುಕ್ತ್ವಾ ನ ಹಿ ತತ್ಕಾರ್ಯಸಂಭವಃ ।।  ೧೮೩ ।।  </div>
				<div class="verse">ದೇವೋ ಭೂತ್ವೇಹ ದೇವೋಽಸೌ ಭಾವನೋಪಚಯಾದ್ಭವೇತ್ ।।<br />ಪುಂವ್ಯಾಪಾರೋದ್ಭವತ್ವಂ ನಃ ಶ್ರುತ್ಯಾಽಪಿ ಪ್ರತಿಪಾದಿತಮ್ ।।  ೧೮೪ ।।  </div>
				<div class="verse">ಬ್ರಹ್ಮೈವಾಪ್ಯೇತಿ ಬ್ರಹ್ಮೈವ ಪ್ರಾಗಪ್ಯಾಸೀದ್ಯತೋಽದ್ವಯಮ್ ।। <br />ತನ್ಮೋಹಮಾತ್ರವಿಧ್ವಂಸಾದಿತ್ಯಪಿ ಶ್ರುತಿಶಾಸನಮ್ ।।  ೧೮೫ ।।  </div>
				<div class="verse">ಸ್ವತಃಸಿದ್ಧೌ ತದನ್ಯೇಷಾಂ ಶ್ರುತಿಕೋಪಃ ಪ್ರಸಜ್ಯತೇ ।। <br />ಅತೋಽನ್ಯದಾರ್ತೇ ತದ್ವಚ್ಚಾಪ್ಯೇಕಮೇವೇತಿ ಚ ಶ್ರುತಿಃ ।।  ೧೮೬ ।।  </div>
				<div class="verse">ನಾವ್ಯಾಕೃತಾದೇಃ ಸಂಸಿದ್ಧೌ ಪರಮಾತ್ಮಾತಿರೇಕತಃ ।।<br />ಬ್ರಹ್ಮವನ್ಮಾನಮಸ್ತೀಹ ತಥಾ ನಿರ್ಮೋಕ್ಷತಾಽಽಪತೇತ್ ।।  ೧೮೭ ।।  </div>
				<div class="verse">ಅಥಾಽಽತ್ಮಾವಿದ್ಯಾಽವ್ಯಕ್ತಾದಿರೂಪೇಣ ಪ್ರಥತೇ ತದಾ ।।<br />ತನ್ನಿವೃತ್ತೌ ನಿವೃತ್ತಿಃ ಸ್ಯಾನ್ನಿವೃತ್ತಿಃ ಕೇವಲಾತ್ಮತಾ ।।  ೧೮೮ ।।  </div>
				<div class="verse">ಪ್ರಾಣಸ್ಯೇವ ಪರಾಭೂತೋ ದ್ವಿಷನ್ಪಾಪ್ಮಾಽಽಸುರೋಽಖಿಲಃ ।। <ಬ್ರ್/>ಉಪಾಸೀನಸ್ಯ ತಂ ಪ್ರಾಣಂ ಕೃತ್ಸ್ನೋ ನಶ್ಯೇತ್ತಥಾಽಽಸುರಃ ।।<br />ದ್ವಿಷಂಶ್ಚಾಪ್ಯದ್ವಷಞ್ಛತ್ರುರಾಸುರಾದನ್ಯ ಇಷ್ಯತೇ ।।  ೧೮೯ ।।  </div>
				<div class="verse">ನಿತ್ಯವಿಘ್ನಕೃದೇವೈಷ ಪ್ರಾಣಾಪ್ತಾವಾಸುರೋ ಮತಃ ।।<br />ಅತೋ ವಿಶೇಷ್ಯತೇ ಶ್ರುತ್ಯಾ ದ್ವಿಷನ್ಭ್ರಾತೃವ್ಯರೂಪಯಾ ।।  ೧೯೦ ।।  </div>
				<div class="verse">ಉಕ್ತಾಸುರಪರಾಭೂತೌ ನಾನ್ಯೋಽರಿರವಶಿಷ್ಯತೇ ।।<br />ಯ ಏವಂ ವೇದೇತಿ ವಿಧಿಃ ಫಲೋಕ್ತೇರರ್ಥವಾದತಃ ।।  ೧೯೧ ।।  </div>
				<div class="verse">ಅಾನುಷಙ್ಗಿಫಲೋಕ್ತ್ಯಾ ವಾ ತದುಪಾಸಾ ವಿಮುಕ್ತಯೇ ।।<br />ಆತ್ಮವಿದ್ಯಾಧಿಕಾರೇಽಸ್ಮಿಂಸ್ತದುಪಾಸಾವಿಧಾನತಃ ।।  ೧೯೨ ।।  <ಬ್ರ್/>ಆತ್ಮವಿದ್ಯೋಪಕಾರಿತ್ವಂ ತಸ್ಮಾದ್ವಾಕ್ಯಾಚ್ಚ ಗಮ್ಯತೇ ।।  ೧೯೩ ।।  </div>
				<div class="verse">ಅಥಾಯಾಸ್ಯಾಙ್ಗಿರೋದೂರ್ಭಿರ್ವಿಶಿಷ್ಟಮಸುಕರ್ಮಕಮ್ ।।<br />ಉಪಾಸನಂ ವಿಧಾಸ್ಯಾಮೀತ್ಯಾರಬ್ಧೈಷೋತ್ತರಾ ಶ್ರುತಿಃ ।।  ೧೯೪ ।।  </div>
				<div class="verse">ಅನುವಾದಾದ್ವಿಧಿರ್ಜ್ಯಾಯಾನನುವಾದೇ ವೃಥಾ ಶ್ರಮಃ ।।<br />ಪುರುಷಾರ್ಥಾಭಿಸಂಬನ್ಧಾದತೋ ವಿಧಿರಿಹಾಽಽಶ್ರಿತಃ ।।  ೧೯೫ ।।  </div>
				<div class="verse">ಶ್ರೂಯತೇ ಫಲಸಂವನ್ಧೋ ಯಾಸೂಪಾಸಾಸು ತಾಸ್ವಿಹ ।।<br />ದಧ್ನೇನ್ದ್ರಿಯಾದಿವಜ್ಜ್ಞೇಯೋ ವಿಧಿರ್ಗುಣಸಮಾಶ್ರಯಃ ।।  ೧೯೬ ।।  </div>
				<div class="verse">ಪ್ರಧಾನಫಲಸಂಬನ್ಧೋ ಯತ್ರ ತು ಸ್ಯಾಚ್ಛ್ರುತೇರ್ಮುಖಾತ್ ।। <br />ವಿಶಿಷ್ಟಃ ಸ ವಿಧಿರ್ಜ್ಞೇಯೋ ಯಥಾಽಽಗ್ನೇಯಾದಯಸ್ತಥಾ ।।  ೧೯೭ ।।  </div>
				<div class="verse">ಅವಾಪ್ತಾಗ್ನ್ಯಾದಿರೂಪಾಸ್ತೇ ಪ್ರಾಣಾಲಿಙ್ಗನಸಂಶ್ರಯಾತ್ ।।<br />ಕೃತೋಪಕಾರಂ ಸ್ಮೃತ್ವೋಚುಃ ಪ್ರಾಣಾ ವಾಗಾದಯಸ್ತದಾ ।।  ೧೯೮ ।।  </div>
				<div class="verse">ಅನನ್ತಾಗ್ನ್ಯಾದಿಭಾವೇನ ಯೋ ನಃ ಸಞ್ಜಿತವಾನಸುಃ ।।<br />ಕ್ವ ನ್ವಸೌ ವರ್ತತೇ ಹ್ಯಾತ್ಮಾ ಯೋಽಸ್ಮಚ್ಛತ್ರುವಿನಾಶಕೃತ್ ।।  ೧೯೯ ।।  </div>
				<div class="verse">ವಿತರ್ಕಯನ್ತಸ್ತೇ ಪ್ರಾಣಾ ಉಕ್ತ್ವೈವಂ ಪ್ರತ್ಯಗಾತ್ಮಸು ।।<br />ಕುರ್ವಾಣಮುಪಕಾರಂ ತಂ ದದೃಶುಃ ಪ್ರಾಗಿವಾಽಽದರಾತ್ ।।  ೨೦೦ ।।  </div>
				<div class="verse">ಲೋಕೇಽಪಿ ಹಿ ವಿಚಾರ್ಯಾರ್ಥಮಥ ಸಂವಿದತೇ ಜನಾಃ ।।<br />ಯಥಾ ವಾಗಾದಯಸ್ತದ್ವದ್ವಿಜವ್ರುಃ ಪ್ರಾಣಮಾತ್ಮನಿ ।।  ೨೦೧ ।।  </div>
				<div class="verse">ಸಾಮಾನ್ಯೋಕ್ತಾವಾಸ್ಯ ಇತಿ ತದ್ವಿಶೇಷಣಮುಚ್ಯತೇ ।।<br />ಅನ್ತರಿತ್ಯನ್ಯಥಾ ಮಾ ಭೂತ್ಪ್ರಸಙ್ಗಃ ಪ್ರಾಣನಿಶ್ಚಿತೌ ।।  ೨೦೨ ।।  </div>
				<div class="verse">ತ್ವಗಾದಯೋಽಪಿ ಸನ್ತ್ಯಾಸ್ಯೇ ಯತೋಽತಸ್ತದ್ವಿಶೇಷಣಮ್ ।।<br />ವಿಶಿನಷ್ಟಿ ತತಃ ಪ್ರಾಣಮಾಸ್ಯಾನ್ತರ್ವಿಲಚಾರಿಣಮ್ ।।  ೨೦೩ ।।  </div>
				<div class="verse">ಆಸ್ಯಪರ್ಯನ್ತಶಾಯೀನಿ ತ್ವಗಾದೀನಿ ನ ಮಧ್ಯತಃ ।।<br />ಪ್ರಾಣಸ್ತು ಮಧ್ಯ ಆಸ್ಯಸ್ಯ ತಸ್ಮಾದನ್ತರ್ವಿಶೇಷಣಮ್ ।।  ೨೦೪ ।।  </div>
				<div class="verse">ಸರ್ವೇನ್ದ್ರಿಯಾಣಾಮಥವಾ ಪ್ರಾಣ ಆತ್ಮೇತಿ ಕಥ್ಯತೇ ।। <br />ಅಯಮಾಸ್ಯೇಽನ್ತರಿತ್ಯೇವಮರನಾಭಿನಿದರ್ಶನಾತ್ ।।  ೨೦೫ ।।  </div>
				<div class="verse">ಅಯಮಾಸ್ಯೇಽನ್ತರಿತ್ಯೇವಂ ಪ್ರಾಣಂ ದೃಷ್ಟ್ವಾ ಯತಃ ಪುರಾ ।।<br />ವ್ಯಾಜಹರುರಮರಾಸ್ತಸ್ಮಾತ್ಪ್ರಾಣ ಆಯಾಸ್ಯಸಂಜ್ಞಿತಃ ।।  ೨೦೬ ।।  </div>
				<div class="verse">ಅಙ್ಗಾನಾಂ ಕರಣಾನಾಂ ಚ ರಸಃ ಸಾರೋ ಯತಸ್ತತಃ ।।<br />ಪ್ರಾಣ ಆಙ್ಗಿರಸಃ ಪ್ರೋಕ್ತಸ್ತದ್ವಿದ್ಭಿಸ್ತದ್ಗುಣಾಶ್ರಯಾತ್ ।।  ೨೦೭ ।।  </div>
				<div class="verse">ಕಥಮಾಙ್ಗಿರಸಃ ಪ್ರಾಣ ಇತ್ಯಸ್ಯ ಪ್ರತಿಪತ್ತಯೇ ।।<br />ಅನ್ವಯವ್ಯತಿರೇಕಾಭ್ಯಾಮುಪರಿಷ್ಟಾತ್ಪ್ರವಕ್ಷ್ಯತೇ ।।  ೨೦೮ ।।  </div>
				<div class="verse">ತಥಾಽನ್ಯಾಂಽಪಿ ಗುಣೋಽನಸ್ಯ ದೂರಿತಿ ಪ್ರತಿಪಾದ್ಯತೇ ।।<br />ಉದಾರಫಲಸಿದ್ಧ್ಯರ್ಥಂ ಸಾ ವಾ ಏಷೇತ್ಯತಃ ಶ್ರುತಿಃ ।।  ೨೦೯ ।।  </div>
				<div class="verse">ಉಪಾಸ್ತಿಕ್ರಮಸಿದ್ಧ್ಯರ್ಥಂ ಕ್ರಮಭಙ್ಗೋಽಯಮಿಷ್ಯತೇ ।।<br />ಯತೋಽತೋಽಙ್ಗಿರಸಂ ತ್ಯಕ್ತ್ವಾ ದೂರಿತ್ಯೇವಾಭಿಧೀಯತೇ ।।  ೨೧೦ ।।  </div>
				<div class="verse">ವಿಶಿಷ್ಟೋಪಾಸ್ತಿರೇವೇಯಂ ಪ್ರಧಾನಫಲಕೀರ್ತನಾತ್ ।।<br />ನಾಯಂ ಗುಣವಿಧಿರ್ಜ್ಞೇಯಸ್ತತ್ಫಲಸ್ಯಾಶ್ರುತತ್ವತಃ ।।  ೨೧೧ ।। </div>
				<div class="verse">ಕ್ರಿಯಾಯಾಂ ಗುಣಭೂತೋಽರ್ಥೋ ದೇವತೇತ್ಯುಪದಿಶ್ಯತೇ ।।<br />ಅಸ್ತ್ಯುಪಾಸಿಕ್ರಿಯಾಯೋಗೋ ದೇವತಾಽತೋಽನ ಉಚ್ಯತೇ ।।  ೨೧೨ ।।  </div>
				<div class="verse">ದೂರಮೇವಂವಿದಃ ಪಾಪ್ಮಾ ಕಥಮಧ್ಯವಸೀಯತೇ ।।<br />ಏವಂವಿತ್ತ್ವವಿರೋಧಿತ್ವಾದ್ದೂರಂ ಪಾಪ್ಮಾ ಭವೇದತಃ ।।  ೨೧೩ ।।  </div>
				<div class="verse">ವಿಷಯೇನ್ದ್ರಿಯಸಂಬನ್ಧಜೋ ಹಿ ಪಾಪ್ಮಾಽಽಸುರೋ ಯತಃ ।।<br />ಶ್ರೌತಾನನ್ತಾದಹಂಮಾನಾತ್ಪರಿಚ್ಛಿನ್ನೋ ವಿರುಧ್ಯತೇ ।।  ೨೧೪ ।।  </div>
				<div class="verse">ಚಕ್ಷುರಾದಿಪರಿಚ್ಛೇದಃ ಪ್ರಾಕೃತಜ್ಞಾನಹೇತುತಃ ।।<br />ಯುಕ್ತೋಽಧ್ಯಾತ್ಮೈಕರೂಪಸ್ಯ ಬಾಧಃ ಶಾಸ್ರಾಭಿಮಾನತಃ ।।  ೨೧೫ ।।  </div>
				<div class="verse">ಪರಿಸ್ಪನ್ದಾತ್ಮಿಕಾ ವೃತ್ತಿಃ ಶ್ರೋತ್ರಾದಿಷ್ವಪಿ ವಿದ್ಯತೇ ।।<br />ಪ್ರಾಣಸ್ಯಾಥೇನ್ದ್ರಿಯಾಣಾಂ ತು ಶಬ್ದಾದ್ಯರ್ಥಾವಲೇಹಿನೀ ।।  ೨೧೬ ।।  </div>
				<div class="verse">ಶಬ್ದಾದಿಗ್ರಾಹಿಣೀ ವೃತ್ತಿಃ ಸ್ವೈರಾಸಙ್ಗಾತ್ಮಪಾಪ್ಮಭಿಃ ।।<br />ದೂಷಿತಾ ನ ಪರಿಸ್ಪನ್ದೋ ದೂರಂ ಮೃತ್ಯುರಸೋಸ್ತತಃ ।।  ೨೧೭ ।।  </div>
				<div class="verse">ಮೃತ್ಯುರ್ದೂರಂ ಯಥಾ ಪ್ರಾಣಾತ್ತದಾತ್ಮತ್ವಾತ್ತಥಾಽಽಸುರಃ ।। <br />ತದ್ವಿದಶ್ಚ ಭವೇನ್ಮೃತ್ಯುರ್ದೂರಮಿತ್ಯುಪದಿಶ್ಯತೇ ।।  ೨೧೮ ।।  </div>
				<div class="verse">ದಿಶಾಮನ್ತ ಇಹ ಗ್ರಾಹ್ಮೋ ಮಧ್ಯದೇಶೋಪಲಕ್ಷಿತಃ ।।<br />ಅನನ್ತಾಕಾಶದೇಶತ್ವಾನ್ನಾಞ್ಜಸಾಽನ್ತೋ ದಿಶಾಂ ಯತಃ ।।  ೨೧೯ ।।  </div>
				<div class="verse">ಶ್ರುತಿಸ್ಮೃತಿಸದಾಚಾರಸಂಸ್ಕೃತಾಶಯವಜ್ಜನಮ್ ।। <br />ಅವಧೀಕೃತ್ಯಾನ್ತತ್ವೋಕ್ತೇರ್ನತು ದೋಪೋ ಮನಾಗಪಿ ।।  ೨೨೦ ।।  </div>
				<div class="verse">ಮಧ್ಯದೇಶಾವಧಿಸ್ತಸ್ಮಾದ್ದಿಗನ್ತ ಇತಿ ಗೃಹ್ಯತೇ ।।  <ಬ್ರ್/> ಪ್ರಾತ್ಯನ್ತಿಕಜನೋದ್ದೇಶಃ ಪಾಪೀಯೋಜನಸಂಶ್ರಯಾತ್ ।।<br />ವರ್ಜ್ಯತೇಽತ್ರಃ ಪ್ರಯತ್ನೇನ ತದ್ವಿದ್ಭಿರಧುನಾತನೈಃ ।।  ೨೨೧ ।।  </div>
				<div class="verse">ತೇಷು ಪ್ರತ್ಯನ್ತದೇಶೇಷು ತನ್ನಿವಾಸಿಷು ಚಾಽಽಸುರಾನ್ ।। <br />ಯತೋ ವಿನ್ಯದಧಾತ್ಪ್ರಣಸ್ತಸ್ಮಾತ್ತದ್ವರ್ಜಯೇದ್ದ್ವಯಮ್ ।।  ೨೨೨ ।।  </div>
				<div class="verse">ಜನೋ ವಿಶಿಷ್ಟೋ ದೇಶೇನ ದೇಶೋ ಜನವಿಶೇಷಿತಃ ।। <br />ಪಾಪ್ಮೋಪಸ್ಪೃಷ್ಟಮುಭಯಂ ಶಿಷ್ಟಾಸ್ತದ್ವರ್ಜನ್ತ್ಯತಃ ।।  ೨೨೩ ।।  </div>
				<div class="verse">ಸಮಾಹಾರೋಽಥವಾ ಭೇದೋ ನೇದಿತ್ಯೇತತ್ಪದಂ ಭವೇತ್ ।। <br />ಅನೀಪ್ಸಿತಾನಿವೃತ್ತಿಃ ಸ್ಯಾತ್ಸಮಾಹಾರೇಽವಿವಕ್ಷಿತೇ ।।  ೨೨೪ ।।  </div>
				<div class="verse">ಇತ್ಥಂ ನ ಚೇದಹಂ ಕುರ್ಯಾಂ ಪ್ರತಿಷೇಧಶ್ರುತೀರಿತಮ್ ।।<br />ಅನ್ವವಾಯಾನಿ ಪಾಪ್ಮಾನಂ ಪ್ರತಿಷೇಧಾತಿಲಙ್ಘನಾತ್ ।।  ೨೨೫ ।।  </div>
				<div class="verse">ಇತಿ ಭೇದವಿವಕ್ಷಾಯಾಂ ವ್ಯಾರವ್ಯಾ ಕಾರ್ಯಾ ಪದದ್ವಯೇ ।।<br />ಮಾಙರ್ಥಸ್ತು ತಥಾಽಭೇದೇ ವ್ಯಾಖ್ಯೇಯಃ ಪ್ರತಿಷೇಧಕೃತ್ ।।  ೨೨೬ ।।  </div>
				<div class="verse">ಸಾಮಾನ್ಯವಿಪಯಶ್ಚಾಯಂ ನಿಷೇಧೋ ನಾನವಿದ್ಗತಃ ।।<br />ವಲವನ್ಪ್ರಕ್ರಿಯಾತೋ ಹಿ ವಾಕ್ಯಂ ಸಾಮಾನ್ಯಮಾತ್ರಗಮ್ ।।  ೨೨೭ ।।  </div>
				<div class="verse">ಆಸುರೇಣಾವರುದ್ಧಾಸ್ತಾನ್ವಾಗಾದೀನ್ಹತಪಾಪ್ಮನಃ ।।<br />ದೇವತ್ವಂ ಪ್ರಾಪಯತ್ಪ್ರಾಣಃ ಕಥಮಿತ್ಯೇತದುಚ್ಯತೇ ।।  ೨೨೮ ।।  </div>
				<div class="verse">ಜ್ಞಾನತೋಽಜ್ಞಾನಹಾನಿಃ ಸ್ಯಾದ್ದೇವತ್ವಂ ಭಾವನಾಬಲಾತ್ ।।<br />ಆನನ್ತರ್ಯೇ ಕ್ರಿಯಾದ್ವಿತ್ವಾದಥಶಬ್ದೋ ಭವೇದ್ಧ್ರುವಮ್ ।।  ೨೨೯ ।।  </div>
				<div class="verse">ಮೃತ್ಯುಮತ್ಯವಹತ್ಪ್ರಾಣಃ ಸಾಮಾನ್ಯೋಕ್ತೇರ್ವಿಶೇಷತಃ ।।<br />ವಿಶಿಷ್ಟದೇವತಾವಾಪ್ತಿರ್ವಾಗಾದೀನಾಂ ಪ್ರಪಞ್ಚ್ಯತೇ ।।  ೨೩೦ ।।  </div>
				<div class="verse">ನೇದೀಯಸೀ ಯತೋಽನ್ಯೇಭ್ಯೋ ವಾಗೇವೋದ್ಗೀಥಕರ್ಮಣಿ ।।<br />ಪ್ರಾಣಸ್ಯ ತೇನ ಸೋದ್ಗಾತುಃ ಪ್ರಥಮೇತ್ಯಭಿಧೀಯತೇ ।।  ೨೩೧ ।।  </div>
				<div class="verse">ವಾಗಾದ್ಯಗ್ನ್ಯಾದ್ಯವಾಪ್ತ್ಯೈವಂ ಪಾಪ್ಮನೋಽಪಾಸ್ಯ ಸರ್ವತಃ ।। <br />ವೈರಾಜಂ ಪದಮೇತ್ಯೇವಂ ಯಜಮಾನಃ ಸುಭಾವಿತಃ ।।  ೨೩೨ ।।  </div>
				<div class="verse">ಕಲ್ಯಾಣಾಸಙ್ಗಸಂಬನ್ಧಾದ್ವಾಗಾದ್ಯಧರ್ಮಕಾರಣಮ್ ।। <br />ತ್ಯಕ್ತ್ವಾಽನಂ ಮುಖ್ಯಮಾತ್ಮಾನಮಾಶ್ರಯೇನ್ಮೃತ್ಯುವರ್ಜಿತಮ್ ।।  ೨೩೩ ।।  </div>
				<div class="verse">ವಾಗಾದ್ಯೈಃ ಪಞ್ಚಭಿರ್ಯುಕ್ತಂ ವಿರಾಜಂ ಸಾಧಿಭೌತಿಕಮ್ ।। <br />ಹಿತ್ವಾಽಧ್ಯಾತ್ಮಪರಿಚ್ಛೇದಂ ತತಸ್ತಂ ಪ್ರತಿಪದ್ಯತೇ ।।  ೨೩೪ ।।  </div>
				<div class="verse">ಸಾಧಿಭೂತಾಧಿದೈವಂ ಚ ನಾಮರೂಪಕ್ರಿಯಾತ್ಮಕಃ ।।<br />ಸೂತ್ರಂ ಪ್ರಾಣೋಽಙ್ಗಿರಾಃ ಸತ್ಯಮೃಕ್ಸಾಮೇತ್ಯನ ಉಚ್ಯತೇ ।।  ೨೩೫ ।।  </div>
				<div class="verse">ತಮೇಕಂ ಸರ್ವಭೂತೇಷು ಜ್ಞಾನಕರ್ಮಫಲಾಶ್ರಯಮ್ ।।<br />ಆಸ್ವಭಾವಾತ್ಮವಿಜ್ಞಾನಾದುಪಾಸ್ತೇ ಯಃ ಸ ತಂ ವ್ರಜೇತ್ ।।  ೨೩೬ ।।  </div>
				<div class="verse">ಉಕ್ತಮಭ್ಯುದಯಾರ್ಥೇ ಯದ್ವಾಗಾದೀನಾಮಥಾಧುನಾ ।।<br />ಆಗಾನಮವಶಿಷ್ಟೇಷು ಸ್ತೋತ್ರೇಷೂದ್ಗಾತುರುಚ್ಯತೇ ।।  ೨೩೭ ।।  </div>
				<div class="verse">ಸಾಮಾನ್ಯಭೋಜ್ಯವಿಷಯಸ್ತ್ವನ್ನಶಬ್ದೋ ಯತಸ್ತತಃ ।।<br />ಆದ್ಯಮಿತ್ಯುಚ್ಯತೇ ತಸ್ಯ ವಿಶೇಷಣತಯಾ ವಚಃ ।।  ೨೩೮ ।।  </div>
				<div class="verse">ಯತ ಆದಾವಿದಂ ವೃ್ತ್ತಮನ್ನಾಗಾನಮನಾತ್ಮನಿ ।।<br />ತಸ್ಮಾತ್ತತ್ಕಾರ್ಯಭೂತಾಸು ಪ್ರಜಾಸ್ವದ್ಯಾಪಿ ದೃಶ್ಯತೇ ।।  ೨೩೯ ।।  </div>
				<div class="verse">ಯದ್ಧಿ ಕಿಂಚೇತಿ ಸರ್ವಾರ್ಥಮೇವೇತ್ಯತ್ರಾವಧಾರಣಮ್ ।।<br />ಪ್ರಾಣೇನೈವ ತು ತತ್ಸರ್ವಂ ಲೋಕೋಽನ್ನಂ ಹ್ಯತ್ತಿ ಸರ್ವದಾ ।।  ೨೪೦ ।।  <ಬ್ರ್/>ಅನ್ನೋಪಕಾರಃ ಸರ್ವೇಷಾಮವಿಶಿಷ್ಟಃ ಸಮೀಕ್ಷ್ಯತೇ ।।  ೨೪೧ ।। </div>
				<div class="verse">ಅಥಾವಧಾರಣಂ ಕಸ್ಮಾದನೇನೈವೇತಿ ಭಣ್ಯತೇ ।। <br />ಪ್ರಾಣದ್ವಾರಕ ಏವೈಷಾಮುಪಕಾರೋ ನ ತು ಸ್ವತಃ ।।  ೨೪೨ ।।  </div>
				<div class="verse">ಕಥಂ ತದ್ದೂಾರಕಸ್ತೇಷಾಮುಪಕಾರ ಇತೀರ್ಯತೇ ।। <ಬ್ರ್/>ನನು ದೂರಿತಿ ಹಿ ಪ್ರಾಣ ಉಕ್ತೋ ವಾಗಾದಿವತ್ಕಥಮ್ ।।<br />ಆತ್ಮಾರ್ಥಾನ್ನಾದ್ಯಸಂಗೀತೇರ್ವಿದ್ಧೋ ನಾಽಽಸುರಪಾಪ್ಮಭಿಃ ।।  ೨೪೩ ।।  </div>
				<div class="verse">ಸ್ಥಿತಿಮಾತ್ರಾಭಿಸಂಬನ್ಧಾನ್ನಾಯಂ ದೋಷ ಇಹೇಷ್ಯತೇ ।।  ೨೪೪ ।। <ಬ್ರ್/>ಅಸಾವನ್ನಂ ಸ್ಥಿತಂ ಯಸ್ಮಾದ್ದೇಹಂ ಪ್ರಾಣಾನವತ್ಯತಃ ।।<br />ಯತ್ನಾಚ್ಛ್ರುತಿರತೋ ವಕ್ತಿ ತ್ವಿಹಾನ್ನಂ ಪ್ರತಿತಿಷ್ಠತಿ ।।  ೨೪೫ ।।  </div>
				<div class="verse">ಸ್ಥಿತಿಮಾತ್ರಂ ಹ್ಯಸೋರನ್ನಂ ಯದ್ವಾಸಙ್ಗೋ ನ ಶಙ್ಕ್ಯತೇ ।।<br />ಭರ್ತಾ ಶ್ರೇಷ್ಠಃ ಪುರೋ ಗನ್ತಾ ಹ್ಯನ್ನಾದೋಽಧಿಪತಿಸ್ತಥಾ ।।<br />ಇತ್ಯಾದಿಗುಣವಿಧ್ಯರ್ಥಂ ಪರೋ ಗ್ರನ್ಥೋಽವತಾರ್ಯತೇ ।।  ೨೪೬ ।।  </div>
				<div class="verse">ಅಯಂ ಗುಣವಿಧಿರ್ಜ್ಞೇಯಃ ಪ್ರತ್ಯೇಕಂ ತತ್ಫಲಶ್ರುತೇಃ ।।  ೨೪೭ ।।  <ಬ್ರ್/> ಜಗ್ಧಮನ್ನಂ ಯತೋ ದೇಹಲಿಙ್ಗಭಾವೇನ ಯಾತಿ ನಃ ।।<br />ಪರಿಣಾಮಂ ವ್ರಜತ್ತಸ್ಮಾದೇತಾವದಿತಿ ಭಣ್ಯತೇ ।।  ೨೪೮ ।।  </div>
				<div class="verse">ತ್ವಯೈಷಾಽಽತ್ಮಾರ್ಥಮಾಗೀತೇ ತ್ವಯ್ಯೇವಾನ್ನಮತೋಽಖಿಲಮ್ ।।<br />ವಯಂ ಚಾನ್ನಮೃತೇ ಸ್ಥಾತುಂ ನಾಲಂ ಕ್ಷಣಮಪೀಶ್ಚರ ।।  ೨೪೯ ।।  </div>
				<div class="verse">ಸತರ್ಪ್ಯಾತಃ ಸ್ವಮಾತ್ಮಾನಮನ್ನೇನಾಸ್ಮಾನಪೀಶ್ವರ ।।<br />ಆಭಾಜಯಸ್ವ ಕ್ಷುಧಿತಾಂಶ್ಛಾನ್ದಸತ್ವಾಣ್ಣಿಚೋಽಶ್ರವಃ ।।  ೨೫೦ ।।  </div>
				<div class="verse">ಮಾಮೃತೇಽನ್ನಂ ನ ವಃ ಶಕ್ತಂ ಪೋಷ್ಟುಂ ಕ್ಷಣಮಪಿ ಕ್ವಚಿತ್ ।। <br />ಅನ್ನಾರ್ಥಿನೋಽತೋ ಮಾಂ ಸರ್ವೇಽಪ್ಯಭಿಸಂವಿಶತಾಽಽಶುವೈ ।।  ೨೫೧ ।।  </div>
				<div class="verse">ತೇನೈತಾ ದೇವತಾಃ ಸರ್ವಾಸ್ತೃಪ್ಯನ್ತ್ಯನ್ನೇನ ಸರ್ವಶಃ ।।<br />ಇತ್ಯರ್ಥಸ್ಯ ಕುತಃ ಸಿದ್ಧಿರಿತಿ ಚೇದುಚ್ಯತೇ ಯತಃ ।।  ೨೫೨ ।।  </div>
				<div class="verse">ತ್ರಿಧಾ ಜಗ್ಧಂ ಭವತ್ಯನ್ನಂ ಪರಿಣಾಮವಿಶೇಷತಃ ।।<br />ಸ್ಥವೀಯಾನ್ಮಧ್ಯಮೋಽಣೀಯಾನಿತ್ಯೇವಂ ಕಾಲತೋಽಗ್ನಿತಃ ।।  ೨೫೩ ।।  </div>
				<div class="verse">ಸ್ಥವೀಯಾನ್ಯಾತ್ಯಧೋಭಾಗೋ ರಸಾದಿಕ್ರಮಶೋಽಪರಃ ।।<br />ಸ್ಥೂಲಂ ಹ್ಯುಪಚಿನೋತೀಮಂ ಕುಡ್ಯಂ ಮೃತ್ಸ್ನೇವ ಸರ್ವದಾ ।।  ೨೫೪ ।।  </div>
				<div class="verse">ಯಸ್ತ್ವಣೀಯಾನ್ನಸಃ ಸೂಕ್ಷ್ಮಃ ಸ ಊರ್ಗಮೃತಮುಚ್ಯತೇ ।।<br />ನಾಡೀಃ ಸೂಕ್ಷ್ಮಾಃ ಪ್ರವಿಶ್ಯಾಸೌ ದೇವತಾಃ ಪ್ರೀಣಯತ್ಯಥ ।।  ೨೫೫ ।।  </div>
				<div class="verse">ಸ್ವಾಮ್ಯರ್ಥ ಏವ ಚೋತ್ತಮ್ಭಸ್ತೃಪ್ತಿರಾಪೂರ ಉಚ್ಯತೇ ।।<br />ತತಸ್ತು ಯಾ ಸುಖೋದ್ಭೂತಿರ್ವಿಜ್ಞಾನಾತ್ಮನ ಏವ ಮಾ ।।  ೨೫೬ ।।  </div>
				<div class="verse">ತಾ ಏತಾ ದೇವತಾಃ ಸಪ್ತದಶ ಜ್ಞಾನಕ್ರಿಯಾತ್ಮಿಕಾಃ ।।<br />ಸೋಽಯಂ ಸಪ್ತದಶಗ್ರಾಮೋ ಭೋಕ್ತುಃ ಕರಣಲಕ್ಷಣಃ ।।  ೨೫೭ ।।  </div>
				<div class="verse">ಬುದ್ಧೀನ್ದ್ರಿಯಾಣಿ ಪಞ್ಚೈವ ತಥಾ ಕರ್ಮೇನ್ದ್ರಿಯಾಣ್ಯಪಿ ।।<br />ವಾಯವಃ ಪಞ್ಚ ಬುದ್ಧಿಶ್ಚ ಮನಃ ಸಪ್ತದಶಂ ವಿದುಃ ।।  ೨೫೮ ।।  </div>
				<div class="verse">ಅಪಾಸ್ತಾಧ್ಯಾತ್ಮರೂಪಾಣಾಂ ದೇವತಾನಾಂ ಸಮಾಶ್ರಯಾಃ ।।<br />ಭೂತಪಞ್ಚಕಮೇವೇದಂ ಸಾಧಾರಣ್ಯಾದ್ಭವೇತ್ಸದಾ ।।  ೨೫೯ ।।  </div>
				<div class="verse">ಪಯೋಮ್ಭೋವದಿದಂ ಲಿಙ್ಗಂ ನಾನಾರೂಪೈಃ ಸಮನ್ವಿತಮ್ ।।<br />ಆವಿರ್ಭಾವತಿರೋಭಾವೈಃ ಕಾರಣಾತ್ಮನಿ ವರ್ತತೇ ।।  ೨೬೦ ।।  </div>
				<div class="verse">ಕೂಟಸ್ಥಬೋಧತನ್ಮೋಹಚಿದಾಭಾಸೈಕಮಾತ್ರಯಾ ।।<br />ಜಾಗ್ರತ್ಸ್ವಪ್ನಾವಯಂ ಪೀತ್ವಾ ಹ್ಯಾಸ್ತೇ ಪ್ರಾಣಾತ್ಮನಾಂ ಪ್ರಭುಃ ।।  ೨೩೧ ।।  </div>
				<div class="verse">ಅಪಾಸ್ತಾಶೇಷಬಾಹ್ಯಾರ್ಥಸ್ತಜ್ಜವಾಸನಯಾಽಞ್ಚಿತಃ ।।<br />ಅಧ್ವಸ್ತಪ್ರತ್ಯಗಜ್ಞಾನೋ ವಿರಿಞ್ಚಃ ಪರ ಉಚ್ಯತೇ ।।  ೨೬೨ ।।  </div>
				<div class="verse">ಜಾಗ್ರತ್ಕಾಲೇ ವಿಸೇಷೇಣ ಸ್ಥಿತ್ವಾ ಹೃದಯಸದ್ಮನಿ..<ಬ್ರ್ />ದ್ವಾಸಪ್ತತಿಸಹಸ್ರಾಣಿ ನಾಡೀರ್ವ್ಯಾಪ್ಯಾವತಿಷ್ಠತೇ ।।  ೨೬೩ ।। </div>
				<div class="verse">ಸ ಏಷ ಪರಮಾತ್ಮೈವ ಸ್ವಾತ್ಮಮೋಹಸಹಾಯವಾನ್ ।।<br />ಪ್ರಾಣಾತ್ಮನಾ ಕರೋತ್ಯೇಷ ಪಶ್ಯತ್ಯಗ್ನ್ಯಾತ್ಮನಾ ತಥಾ ।।  ೨೬೪ ।।  </div>
				<div class="verse">ಇನ್ದ್ರಾಗ್ನೀ ತಾವಿಮಾವುಕ್ತೌ ಪ್ರಾಣ ಇನ್ದ್ರಸ್ತಯೋರ್ಮತಃ ।।<br />ಪ್ರಕಾಶಕತ್ವಾದ್ವಾಗಗ್ನಿರೇವಮೇಕಃ ಪ್ರಜಾಪತಿಃ ।।  ೨೬೫ ।।  </div>
				<div class="verse">ಅತ್ರ್ರಾದ್ಯಭೇದತೋ ದ್ವೌ ವಾ ಯದಿ ವಾಽಧ್ಯರ್ಧ ಉಚ್ಯತೇ ।।<br />ಯದಿ ವಾಽಯಂ ಯತ್ರಸ್ರಿಶದ್ದ್ವಾಸಪ್ತತಿರಥಾಪಿ ವಾ ।।  ೨೬೬ ।।  </div>
				<div class="verse">ಅನನ್ತಭೇದಭಿನ್ನೋ ವಾ ಏಕ ಏವಾನ ಉಚ್ಯತೇ ।।<br />ಸರ್ವೋಽಪ್ಯೇಷ ವಿಕಲ್ಪಶ್ಚ ಪುನರೇಕೈಕಶಸ್ತಥಾ ।।  ೨೬೭ ।।  </div>
				<div class="verse">ದೇವಾಸುರಾದಿಭೇದೇನ ಜಾತಿರೂಪಕ್ರಿಯಾಗುಣೈಃ ।।<br />ಏಕೈಕೋಽನನ್ತತಾಂ ಯಾತಿ ಪುನರೇಕಾತ್ಮತಾಮತಃ ।।  ೨೬೮ ।।  </div>
				<div class="verse">ಸಮಸ್ತವ್ಯಸ್ತತೈವೇಹ ಪ್ರತ್ಯಗಜ್ಞಾನಭೂಮಿಕಾ ।। <br />ನ ತ್ವಪಾಸ್ತಸಮಸ್ತಾನ್ಧಅಯೇ ನೇತಿ ನೇತಿ ಪರಾತ್ಮನಿ ।।  ೨೩೯ ।।  </div>
				<div class="verse">ಸರ್ವೇಣೈವ ವಿಕಲ್ಪೇನ ಯಥೋಕ್ತೇನಾವತಿಷ್ಠತೇ ।।<br />ಯಥಾಧಿಕಾರಂ ಸರ್ವತ್ರ ಪರೋ ಜಗತಿ ಸರ್ವಥಾ ।।  ೨೭೦ ।।  </div>
				<div class="verse">ನ ಹಿ ಕೃತ್ಸ್ನಮನಾದಾಯ ಜಗದೇತನ್ಮನಾಗಪಿ ।।<br />ಕ್ರಿಯಾಯೈ ಕಾರಕಂ ಕಿಂಚಿತ್ತಸ್ಮಾತ್ಸರ್ವಾತ್ಮನೇಹತೇ ।।  ೨೭೧ ।।  </div>
				<div class="verse">ಕಾರಣಾತ್ಮಾ ಜಗತ್ಕೃತ್ಸ್ನಂ ಶ್ರೌತದರ್ಶನಸಾಧನಃ ।।<br />ಯತಃ ಪ್ರಾಗಕರೋತ್ಕರ್ಮ ತತ್ಕಾರ್ಯೇಽಪಿ ತಥಾ ತತಃ ।।  ೨೭೨ ।।  </div>
				<div class="verse">ಏಕಾಪೂರ್ವಪ್ರಯುಕ್ತತ್ವಾತ್ಸಮಸ್ತವ್ಯಸ್ತರೂಪಿಣಾಮ್ ।।<br />ಸರ್ವಃ ಸರ್ವಮುಪಾದಾಯ ಸರ್ವತ್ರಾತಃ ಪ್ರವರ್ತತೇ ।।  ೨೭೩ ।।  </div>
				<div class="verse">ಅಧ್ಯಾತ್ಮಾದ್ಯಧಿಭೂತಾಧಿದೈವತಂ ಸರ್ವದಾಽಖಿಲಮ್ ।।<br />ಸರ್ವಂ ಸರ್ವಕ್ರಿಯಾಃ ಕುರ್ಯಾದೇಕಾಪೂರ್ವಪ್ರಯುಕ್ತಿತಃ ।।  ೨೭೪ ।।  </div>
				<div class="verse">ಯತಃ ಪ್ರಜಾಪತಿಃ ಪೂರ್ವಮೇತಸ್ಮಿನ್ದರ್ಶನೇ ಸ್ಥಿತಃ ।।<br />ಯಜ್ಞೇನ ಕರ್ಮಣಾಽಸ್ರಾಕ್ಷೀಜ್ಜಗದೇತಚ್ಚರಾಚರಮ್ ।।  ೨೭೫ ।।  </div>
				<div class="verse">ನಾಡ್ಯೋಽಸ್ಯ ರಶ್ಮಯೋಽನನ್ತಾ ಹೃದಯಂ ಮಣ್ಡಲಂ ರವೇಃ ।।<br />ಅಹೋರಾತ್ರಾಣಿ ತಾವಚ್ಚ ಶತಸಂವತ್ಸರಾಯುಷಃ ।।  ೨೭೬ ।। </div>
				<div class="verse">ಏತಯಾ ಸಂಪದಾ ಪೂರ್ವಂ ಯಜಮಾನೇನ ತದ್ವಿದಾ ।।<br />ಅಗ್ನಯೋಽರ್ಕಾಶ್ಚಿತಾ ಆಸನ್ಷದ್ವ  ತ್ರಿಂಶತ್ಸಹಸ್ರಶಃ ।।  ೨೭೭ ।।  </div>
				<div class="verse">ಏಕೈಕಸ್ಮಿನ್ಪರಿಸ್ಪನ್ದ ಏವಂ ಸರ್ವಾಽಪಿ ದೇವತಾ ।।<br />ಏಕಾ ಚಾನೇಕರೂಪಾ ಚ ಹ್ಯಧ್ಯಾತ್ಮಾದಿವಿಭಾಗತಃ ।।  ೨೭೮ ।।  </div>
				<div class="verse">ವಿಭ್ವೀ ಸರ್ವಗತಾಽನನ್ತಾ ಸಮಾಪ್ತಾ ಚ ಪ್ರತಿಕ್ರಿಯಮ್ ।।<br />ಪ್ರತಿದ್ರವ್ಯಫಲಂ ಕೃತ್ಸ್ನಾ ಖಣ್ಡಾದೌ ಗೋತ್ವವತ್ಸ್ಥಿತಾ ।।  ೨೭೯ ।।  </div>
				<div class="verse">ಏಷ ಪ್ರಜಾಪತೇರುಕ್ತೋ ಮಹಿಮಾ ತದ್ವದೇವ ತು ।।<br />ಯಜಮಾನೋಽಪಿ ತಾದಾತ್ಮ್ಯಾತ್ತಥೈವ ಭವತಿ ಧ್ರುವಮ್ ।।  ೨೮೦ ।।  </div>
				<div class="verse">ಗುಣೋಪಾಸ್ತಿಫಲೋಕ್ತ್ಯರ್ಥಮೇವಂ ಹೇತಿ ಶ್ರುತಿಃ ಪರಾ..<ಬ್ರ್ />ಯಥೋಕ್ತಾರ್ಥಮುಪಾಸೀನಂ ಪ್ರತಿ ಪ್ರವವೃತೇಽಧುನಾ ।।  ೨೮೧ ।।  </div>
				<div class="verse">ವಾಗಾದಯೋಽಭಿಸಂವಿಷ್ಟಾ ಜೀವನಾರ್ಥಮನಂ ಯಥಾ ।।<br />ಜ್ಞಾತಯೋಽಭಿವಿಶನ್ತ್ಯೇವಂ ತದ್ವಿದಂ ಜೀವನಾರ್ಥಿನಃ ।।  ೨೮೨ ।।  </div>
				<div class="verse">ಭರ್ತಾ ಚ ಸಂನಿವಿಷ್ಟಾನಾಂ ಶ್ರೇಷ್ಠಶ್ಚ ಗುಣತೋ ಭವೇತ್ ।।<br />ಯಥೋಕ್ತಗುಣವೈಫಲ್ಯಂ ಪುರ ಏತಾ ನ ಚೇದ್ಭವೇತ್ ।।  ೨೮೩ ।।  </div>
				<div class="verse">ಸರ್ವಮೇತದ್ವೃಥೈವ ಸ್ಯಾನ್ನ ಚೇದ್ದೀಪ್ತಾಗ್ನಿಮಾನ್ಭವೇತ್ ।। <br />ಅನ್ನಾದ ಇತ್ಯತೋ ವಕ್ತಿ ಸಾಫಲ್ಯಪ್ರತಿಪತ್ತಯೇ ।।  ೨೮೪ ।।  </div>
				<div class="verse">ದ್ವಿಷತ್ಸು ಸ್ವೇಷು ಚ ನ ಚೇದಾಧಿಪತ್ಯಂ ತಥಾಽಪಿ ಚ ।।<br />ಪ್ರೋಕ್ತವೈಫಲ್ಯಮಾಶಙ್ಕ್ಯ ಹ್ಯಾಹಾಧಿಪತಿತಾಂ ಫಲಮ್ ।।  ೨೮೫ ।।  </div>
				<div class="verse">ಪ್ರಾಣ ಆತ್ಮೇತ್ಯುಪಾಸೀನೋ ಯಥೋಕ್ತಂ ಫಲಮಶ್ನುತೇ ।।<br />ತಜ್ಜ್ಞಾತಯೋಽಪಿ ಫಲಿನೋ ಯಥಾ ವಾಗಾದಯಸ್ತಥಾ ।।  ೨೮೬ ।।  </div>
				<div class="verse">ಪ್ರಾಣಸಂಸ್ಪರ್ಧಿನೋ ಯದ್ವದ್ವಿನೇಶುರಸುರಾಸ್ತಥಾ ।।<br />ಪ್ರಾಣವಿದ್ವಿದ್ವಿಷಃ ಸರ್ವೇ ನಾಲಂ ಭಾರ್ಯೇಭ್ಯ ಏವ ಚ ।।  ೨೮೭ ।।  </div>
				<div class="verse">ಉದ್ಬುಭೂಷತಿ ಯೋ ದ್ವೇಷಾತ್ಸ್ವೇಷು ಪ್ರಾಣವಿದಂ ಪ್ರತಿ ।। <br />ಪ್ರತಿಸ್ಪರ್ಧೀ ನ ಸೋಽಲಂ ಸ್ಯಾದ್ಭರಣಾಯ ಕಥಂಚನ ।।  ೨೮೮ ।।  </div>
				<div class="verse">ನಾಸೌ ಶ್ರೇಷ್ಠಃ ಪುರೋಗನ್ತಾ ನಾನ್ನಾದೋಽಸುರವದ್ಭವೇತ್ ।। <br />ನ ಚ ಜ್ಞಾತಿಷ್ವಧಿಪತಿಃ ಸ್ಪರ್ಧಮಾನೋಽನವೇದಿನಾ ।।  ೨೮೯ ।।  </div>
				<div class="verse">ಸೋಽಗ್ರಾಸ್ಯಾಙ್ಗಿರಸಃ ಪ್ರೋಕ್ತಸ್ತತ್ರಾಯಾಸ್ಯೋ ಯಥಾ ತಥಾ ।।<br />ನಿರ್ಣೀತಃ ಪ್ರಾಗಥೇದಾನೀಮಾಙ್ಗಿರಸ್ತ್ವವಿನಿರ್ಣಯಃ ।।  ೨೯೦ ।।  </div>
				<div class="verse">ಪೂರ್ವೋಕ್ತಸ್ಯಾನುವಾದೋಽಯಂ ಸೋಽಯಾಸ್ಯೇತ್ಯಾದ್ಯುಪಕ್ರಮಃ ।।<br />ಶ್ರುತ್ಯಾಽಽಙ್ಗಿರಸ್ತ್ವಸಿದ್ಧ್ಯರ್ಥಮುಚ್ಯತೇ ನ್ಯಾಯಪೂರ್ವಕಮ್ ।।  ೨೯೧ ।।  </div>
				<div class="verse">ಸಿದ್ಧೋಽಙ್ಗಾನಾಂ ರಸಃ ಪ್ರಾಣಃ ಪ್ರಾಣೋಽಙ್ಗಾನಾಂ ರಸಃ ಕಥಮ್ ।। <br />ಹೀತಿ ಹೇತಾವತಃ ಪ್ರಾಹ ತದ್ವ್ಯಾಖ್ಯಾನಾಯ ಚೋತ್ತರಃ ।।  ೨೯೨ ।।  </div>
				<div class="verse">ಯಸ್ಮಾತ್ಕಸ್ಮಾಚ್ಚಿದಙ್ಗಾದ್ಧಿ ಪ್ರಾಣ ಉತ್ಕ್ರಾಮತೀಹ ನುಃ ।।<br />ನೀರಸಂ ಮತ್ತದೇವಾಙ್ಗಮಾಶು ಶುಷ್ಯತಿ ತತ್ರ ಚ ।।  ೨೯೩ ।।  </div>
				<div class="verse">ಯತ ಏವಮಿದಂ ದೃಷ್ಟಮನ್ವಯವ್ಯತಿರೇಕಃ ।।<br />ತಸ್ಮಾದಾಙ್ಗಿರಸಃ ಪ್ರಾಣೋ ಜ್ಞೇಯ ಆತ್ಮೇತಿ ಪಣ್ಡಿತೈಃ ।।  ೨೯೪ ।।  </div>
				<div class="verse">ಕಾರ್ಯಸ್ಯ ರೂಪಭೂತಸ್ಯ ಕರ್ಮಣಃ ಕರಣಸ್ಯ ಚ ।।<br />ನ ಕೇವಲಂ ಪ್ರಾಣ ಆತ್ಮಾ ನಾಮ್ನೋಽಪ್ಯಾತ್ಮೇತಿ ಭಣ್ಯತೇ ।।  ೨೯೫ ।।  </div>
				<div class="verse">ಏವಂ ಸರ್ವಾತ್ಮಕತ್ವೇನ ಸ್ತುವನ್ಪ್ರಾಣಂ ಪ್ರಯತ್ನತಃ ।।<br />ಆದರಂ ಕುರುತೇ ಶಾಸ್ರಮುಪಾಸ್ಯತ್ವಾಯ ದೇಹಿನಾಮ್ ।।  ೨೯೬ ।। </div>
				<div class="verse">ಬೃಹಸ್ಪತ್ಯಾದಿಭಿರ್ಧರ್ಮೈರಸೋರನ್ಯದುಪಾಸನಮ್ ।।<br />ವಿಶಿಷ್ಟಮಭಿಧಿತ್ಸ್ವಾಹ ಶಾಸ್ರಂ ಪೂರ್ವವದೇವ ಚ ।।  ೨೯೭ ।।  </div>
				<div class="verse">ವಾಗ್ವ್ಯಾಪೃತತಮಾ ದೃಷ್ಟಾ ಯತ ಉದ್ಗೀಥಕರ್ಮಣಿ ।।<br />ದೇವತಾ ಸೈವ ನ ಪ್ರಾಣ ಇತ್ಯಾಶಙ್ಕ್ಯೇದಮುಚ್ಯತೇ ।।  ೨೯೮ ।।  </div>
				<div class="verse">ಕೌಷ್ಠ್ಯಾಗ್ನಿಪ್ರೇರಿತೋ ವಾಯುರ್ನಾನಾಸ್ಥಾನಸಮಾಹತಃ ।।<br />ವರ್ಣತಾಮೇತಿ ಯೇನಾತಃ ಪ್ರಾಣ ಏವ ಬೃಹಸ್ಪತಿಃ ।।  ೨೯೯ ।।  </div>
				<div class="verse">ಯಜುರ್ಬ್ರಹ್ಮೇತಿ ಶ್ರವಣಾದನ್ತೇ ಸಾಮ್ನೋ ಗ್ರಹಾದಪಿ ।।<br />ಋಗ್ಯಜುಃಸಾಮನಿರ್ದೇಶಃ ಕ್ರಮೇಣೇತಿ ಪ್ರತೀಯತೇ ।।  ೩೦೦ ।।  </div>
				<div class="verse">ಸೇತಿ ವಾಚೋಽಭಿಧಾನಂ ಸ್ಯಾದಮಃ ಪ್ರಾಣಾಭಿಧಾ ತಥಾ ।।<br />ಸಾಮೋಭಯಂ ಸಮುದಿತಂ ಗುಣಪ್ರಾಧಾನ್ಯರೂಪತಃ ।।  ೩೦೧ ।। </div>
				<div class="verse">ಏಕಾರ್ಥವೃತ್ತಿತಾ ಯಸ್ಮಾತ್ತೇನೈಕವಚನಂ ಕೃತಮ್ ।। <br />ಶಬ್ದಯೋಃ ಸಾಮಯೋಸ್ತಸ್ಮಾತ್ಪ್ರಾಣಃ ಸಾಮಾಭಿಧೀಯತೇ ।।  ೩೦೨ ।।  </div>
				<div class="verse">ಇತರಸ್ಯಾಪಿ ಸಾಮತ್ವಂ ಪ್ರಾಣನಿರ್ವರ್ತ್ಯತೋ ಮತಮ್ ।।<br />ಪ್ರಾಣ ಏವ ತತಃ ಸಾಮ ಯುಕ್ತೋ ವಾಗುಪಸರ್ಜನಃ ।।  ೩೦೩ ।।  </div>
				<div class="verse">ನಿಃಶೇಷಭೂತಸಾಮ್ಯಾದ್ವಾ ಸಾಮ ಪ್ರಾಣೋಽಭಿಧೀಯತೇ ।।<br />ಪ್ರತ್ಯಗಜ್ಞಾನಹೇತುತ್ವಾತ್ತಜ್ಜಸ್ಯಽಽನನ್ತ್ಯಮುಚ್ಯತೇ ।।  ೩೦೪ ।।  </div>
				<div class="verse">ಅತಿಸೂಕ್ಷ್ಮಶರೀರಾ ಹಿ ಪುತ್ತಿಕಾ ಪ್ಲಷಿರುಚ್ಯತೇ ।।<br />ಪುತ್ತಿಕಾದಿಶರೀರೇಣ ಸಮಃ ಪ್ರಾಣಸ್ತದಾಶ್ರಯಾತ್ ।।  ೩೦೫ ।।  </div>
				<div class="verse">ಮಶಕೇಭವಿರಾಇದೇಹೈಃ ಸಮಃ ಪ್ರಾಣೋ ಯಥೋದಿತಃ ।।<br />ತಥಾ ಹೈರಣ್ಯಗರ್ಭೇಣ ಲಿಙ್ಗಾತ್ಮಾ ಸಮ ಏವ ತು ।।  ೩೦೬ ।।  </div>
				<div class="verse">ವಾಯ್ವಾತ್ಮನಿ ಸಮಾಪ್ತತ್ವಾತ್ಕರಣಾನಾಮಶೇಷತಃ ।।<br />ಸರ್ವದೇಹಸಮತ್ವಂ ಸ್ಯಾತ್ಪ್ರಾಣಿಕರ್ಮಾನುರೂಪತಃ ।।  ೩೦೭ ।।  </div>
				<div class="verse">ಪ್ರತಿಪ್ರಾಣಿಪರಿಚ್ಛೇದೋ ಜ್ಞಾನಕರ್ಮಾನುರೋಧತಃ ।।<br />ಧರ್ಮಾಧರ್ಮಾನಪೇಕ್ಷಃ ಸನ್ನಾನನ್ತ್ಯೇನಾವತಿಷ್ಠತೇ ।।  ೩೦೮ ।।  </div>
				<div class="verse">ಸಾಮ್ನ ಆಪ್ನೋತಿ ಸಾಯುಜ್ಯಮೈಕಾತ್ಮ್ಯಂ ಪ್ರಾಣರೂಪತಾಮ್ ।।<br />ಸಮಾನಲೋಕತಾಽನೇನ ಸಾಲೋಕ್ಯಮಿತಿ ಶಬ್ದ್ಯತೇ ।।  ೩೦೯ ।। </div>
				<div class="verse">ವಿಕಲ್ಪಾಸಂಶ್ರವಾದ್ವಿದ್ವಾನಶ್ನುತೇಽತಃ ಫಲದ್ವಯಮ್ ।।<br />ವೈಚಿತ್ರ್ಯಾದ್ಭಾವನಾದೇರ್ವಾ ತ್ರಿವಿಧಂ ಫಲಮುಚ್ಯತೇ ।।  ೩೧೦ ।।  </div>
				<div class="verse">ಭೂಯೋಲ್ಪೀಯಃ ಫಲತ್ವಂ ಚೇತ್ತುಲ್ಯಸಾಧನಯೋರ್ನ ತತ್ ।।<br />ಯೋಗೈಶ್ವರ್ಯಾತ್ಸಮಾ ಸಿದ್ಧಿಃ ಕಾಲಾದೇರೀಶ್ವರಾದ್ಯತಃ ।।  ೩೧೧ ।।  </div>
				<div class="verse">ಏಕಮೇವ ಜಗದ್ವೀಜಮೀಶಾಭಿಪ್ರಾಯಹೇತುತಃ ।।<br />ಭೂರಿನಾನಾಪ್ರಭೇದೇನ ಪ್ರತ್ಯಾತ್ಮಂ ವ್ಯವತಿಷ್ಠತೇ ।।  ೩೧೨ ।।  </div>
				<div class="verse">ಕುರ್ಯಾನ್ಮೇರಾವಣುಧಿಯಮಣೌ ಮೇರುಧಿಯಂ ತಥಾ ।।<br />ಸರ್ವತ್ರಾಪ್ರತಿಧಾತ್ಯೇವ ಪ್ರತ್ಯಗಜ್ಞೋ ಮಹೇಶ್ವರಃ ।।  ೩೧೩ ।।  </div>
				<div class="verse">ಅತತ್ತ್ವಜ್ಞಸ್ಯ ತಮಸೋ ರಜ್ಜ್ವಜ್ಞಾನೋರಗಾದಿವತ್ ।। <br />ಅಷ್ಟಾವಸ್ಥಾಪ್ರಭೇದೇನ ಮಿಥ್ಯಾಜ್ಞಾನಂ ಪ್ರಜಾಯತೇ ।।  ೩೧೪ ।।  </div>
				<div class="verse">ಪ್ರತ್ಯಗಜ್ಞಾನವಿಧ್ವಸ್ತೌ ರಜ್ಜ್ವಜ್ಞಾನಹತಾವಿವ ।।<br />ತತ್ಕಲ್ಪಿತನಿವೃತ್ತಿಃ ಸ್ಯಾದಷ್ಟಾವಸ್ಥಸ್ಯ ಬೋಧತಃ ।।  ೩೧೫ ।।  </div>
				<div class="verse">ಅನಾತ್ಮವಸ್ತು ಸಕಲಂ ಪ್ರತ್ಯಗಜ್ಞಾಂನಹೇತುಜಮ್ ।।<br />ಯಥಾ ತಥೋತ್ತರತ್ರಾಪಿ ಯುಕ್ತಿಭಿಶ್ಚಾಭಿಧಾಸ್ಯತೇ ।।  ೩೧೬ ।।  </div>
				<div class="verse">ಔದ್ಗಾತ್ರಮೇವ ಚೋದ್ಗೀಥೋ ಭಕ್ತಿರ್ವಾ ಕಾಚಿದಿಷ್ಯತಾಮ್ ।। <br />ಪ್ರಸಿದ್ಧೇರಿತಿ ಚೇನ್ಮೈವಮುದ್ಗೀಥೋ ಹ್ಯಸುರೇವ ತು ।।  ೩೧೭ ।।  </div>
				<div class="verse">ಉಪಸರ್ಗ ಉದಿತ್ಯೇಪ ಸ ಚಾತ್ಯನ್ತಕ್ರಿಯಾಶ್ರಿತಃ ।।<br />ಸಂಯೋಜ್ಯ ಕ್ರಿಯಯಾಽತಸ್ತಂ ವ್ಯಾಚಷ್ಟೇ ಶ್ರುತಿರಞ್ಜಸಾ ।।  ೩೧೮ ।।  </div>
				<div class="verse">ಉತ್ತಬ್ಧಂ ವಿಧೃತಂ ಯಸ್ಮಾತ್ಪ್ರಾಣೇನ ಜಗದಿತ್ವರಮ್ ।। <br />ಉತ್ಪ್ರಾಣೋಽತಃ ಪ್ರಸಿದ್ಧಸ್ತು ಗುಣಾದುದ್ಗೀಥ ಉಚ್ಯತೇ ।।  ೩೧೯ ।।  </div>
				<div class="verse">ಅನಯಾ ಗೀಯತೇ ಯಸ್ಮಾದ್ಗೀಥಾ ವಾಕ್ತೇನ ಭಣ್ಯತೇ ।।<br />ಉಚ್ಚ ಗೀಥಾ ಚ ತದ್ಯೋಗಾದುದ್ಗೀಥ ಇತಿ ಶಬ್ದ್ಯತೇ ।।  ೩೨೦ ।।  </div>
				<div class="verse">ಉದ್ಗಾತಾ ನೈಮಿಷೀಯಾಣಾಮಯಾಸ್ಯೋಪಾಸನಾದಭೂತ್ ।।<br />ಅಯಾಸ್ಯನಾಮಾ ಸೋಽಗಾಯದ್ವಾಚಾ ಪ್ರಾಣಪ್ರಧಾನಯಾ ।।  ೩೨೧ ।।  </div>
				<div class="verse">ಬೃಹಸ್ಪತ್ಯಾದಿಭಿರ್ಧರ್ಮೈರುಪಾಸ್ಯಾನಮನೋ ಭವೇತ್ ।।<br />ಭಾವನೋತ್ಕರ್ಷತೋಽತೋಽಯಂ ವಿಚಾರಸ್ತಂ ಪ್ರತೀಷ್ಯತೇ ।।  ೩೨೨ ।।  </div>
				<div class="verse">ಹೃದಯೇನಾಭಿಸಂಬನ್ಧಾದ್ದೇವತಾಽತ್ರ ಪ್ರಜಾಪತಿಃ ।। <br />ಲಿನೆ ೨ ಮಿಷ್ ।।  ೩೨೩ ।। </div>
				<div class="verse">ವಾಗೀಶ್ವರತ್ವಾದಿನ್ದ್ರೋ ವಾ ಯದಿ ವಾ ವರ್ಣದೇವತಾ ।।<br />ಪದವಾಕ್ಯಸ್ವರಸ್ಥಾನನಾದಾದಿವಿಷಯಾಽಪಿ ವಾ ।।  ೩೨೪ ।।  </div>
				<div class="verse">ಏವಂ ವಿಪ್ರತಿಪನ್ನೇಪು ನಾನಾವಾದಿಷು ನಿಶ್ಚಿತಃ..<ಬ್ರ್ />ಪ್ರಾಣಪ್ರಧಾನಯಾ ವಾಚಾ ಹ್ಯಯಾಸ್ಯೋಽಗಾಯದಿತ್ಯತಃ ।।<br />ಬ್ರಹ್ಮದತ್ತಶ್ಚಕಾರೋಚ್ಚೈಃ ಶಪಥಂ ವಾದಿನಃ ಪ್ರತಿ ।।  ೩೨೫ ।।  </div>
				<div class="verse">ಯದಿತೋಽನಪ್ರಧಾನಾಯಾ ವಾಚೋ ಹ್ಯನ್ಯೇನ ಕೇನಚಿತ್ ।। <br />ದೇವಾನ್ತರೇಣ ಸೋಽಗಾಯದಯಾಸ್ಯಃ ಪ್ರಾಣವಿಗ್ರಹಃ ।।  ೩೨೬ ।।  </div>
				<div class="verse">ಸರ್ವಪ್ರಮಾಣಭೂತೋಽಭೂದುದ್ಗಾತಾ ಸತ್ರಿಣಾಂ ಪುರಾ ।।<br />ವಿಸಂವಾದಸ್ತ್ವಭೂತ್ತೇಷಾಮುದ್ದಿಶ್ಯೋದ್ಗೀಥದೇವತಾಮ್ ।।  ೩೨೭ ।।  </div>
				<div class="verse">ಉದ್ಗಾತಾ ನೈಮಿಷೀಯಾಣಾಂ ಮದಭ್ಯುಪಗತಾದ್ಯದಿ ।।<br />ಪ್ರಾಣವಾಗ್ದ್ವಯತೋಽನ್ಯೇನ ದೇವೇನಾಸೌ ಪ್ರಯತ್ನವಾನ್ ।।  ೩೨೮ ।।  </div>
				<div class="verse">ಉದಗಾಯತ್ತದಾ ಸೋಮೋ ಭಕ್ಷ್ಯಮಾಣಃ ಶಿರೋ ಮಮ ।।<br />ಮಿಥ್ಯಾಭಿವಾದಿನಃ ಸಾಕ್ಷಾದ್ವಿಪಾತಯತು ಸತ್ವರಃ ।।  ೩೨೯ ।।  </div>
				<div class="verse">ಶ್ರುತಿಃ ಸಮರ್ಥಯಾಮಾಸ ವಾಚೇತಿ ಶಪಥಕ್ರಿಯಾಮ್ ।।<br />ಶಪಥಸ್ಯಾಪಿ ಮಾನತ್ವಮಸ್ಮಾದೇವ ತು ಕಾರಣಾತ್ ।।  ೩೩೦ ।।  </div>
				<div class="verse">ವಾಚಃ ಪ್ರಾಣಸ್ಯ ಚ ಯತ ಉದ್ಗೀಥೇ ವ್ಯಾಪೃತಿಃ ಸ್ಫುಟಾ ।।<br />ಪ್ರಾಧಾನ್ಯೇನ ತದನ್ಯೇಷಾಂ ನ ತಥಾ ಲಕ್ಷ್ಯತೇ ಸದಾ ।।  ೩೩೧ ।।  </div>
				<div class="verse">ಆಕೃತ್ಯರ್ಥಾಭಿಸಂಬನ್ಧಾದಭಿಧಾನಸ್ಯ ನ ಶ್ರುತೇಃ ।।<br />ಬ್ರಹ್ಮದತ್ತಾಭಿಸಂಬನ್ಧಾದನಿತ್ಯತ್ವಂ ಪ್ರಸಜ್ಯತೇ ।।  ೩೩೨ ।।  </div>
				<div class="verse">ಉದ್ಗೀಥದೇವತಾಮೇವಂ ಪರೀಕ್ಷ್ಯಾಥಾಧುನಾ ಶ್ರುತಿಃ ।।<br />ಸ್ವಾದಿಧರ್ಮಾಭಿಸಂಬನ್ಧಂ ಪ್ರಚಕ್ರಾಮ ಪ್ರಭಾಷಿತಮ್ ।।  ೩೩೩ ।।  </div>
				<div class="verse">ಯಾಜಮಾನಮಿದಂ ಜ್ಞಾನಂ ಸ್ವಾದೇಃ ಪ್ರಾಗ್ಯತ್ಸಮೀರಿತಮ್ ।।<br />ಪಞ್ಚಮಾದ್ಯುಕ್ತಿದೃಷ್ಟ್ಯಾಽಸ್ಯ ಹ್ಯೇಕವಾಕ್ಯತ್ವಹೇತುತಃ ।।  ೩೩೪ ।।  </div>
				<div class="verse">ಸ್ವಸುವರ್ಣಪ್ರತಿಷ್ಠಾಧೀರುದ್ಗಾತುರಿತಿ ಗಮ್ಯತೇ ।।<br />ಋತ್ವಿಙ್ನಾಮಾಭಿಸಂಬನ್ಧಾನ್ನ ತ್ವಸೌ ಯಜಮಾನಗಾ ।।  ೩೩೫ ।।  </div>
				<div class="verse">ಏಷ ಏವಂವಿದುದ್ಗಾತೇತ್ಯಮುತೋ ಲಿಙ್ಗತೋ ಭವೇತ್ ।।<br />ಉದ್ಗಾತುರಪಿ ವಿಜ್ಞಾನಂ ದೃಷ್ಟಾರ್ಥತ್ವಾಚ್ಚ ಕಾರಣಾತ್ ।।  ೩೩೬ ।।  </div>
				<div class="verse">ಕರ್ತ್ರಾಶ್ರಿತಂ ಸ್ವಂ ವಿಜ್ಞೇಯಂ ಮಾಧುರ್ಯಾದೀಹ ಸಾಮನಿ ।।<br />ಯತಸ್ತದ್ಧನವತ್ತಸ್ಮಾತ್ಸ್ವರಾರ್ಥಂ ಯತ್ನಮಾಚರೇತ್ ।।  ೩೩೭ ।।  </div>
				<div class="verse">ಧನವನ್ತಂ ಯಥಾ ಯತ್ನಾದ್ದಿದೃಕ್ಷನ್ತೀಹ ಸಂಘಶಃ ।।<br />ತಥಾ ಯತ್ನಾತ್ಸಮೀಕ್ಷನ್ತೇ ಸ್ವರಸಂಪತ್ಸಮನ್ವಿತಮ್ ।।  ೩೩೮ ।।  </div>
				<div class="verse">ಬಾಹ್ಯವಿತ್ತೇನ ಸಂಬನ್ಧಮುಕ್ತ್ವಾಽಥಾನ್ತರ್ಧನಾತ್ಮನಾ ।।<br />ಸಂಬನ್ಧಂ ವಕ್ತುಕಾಮೇಯಂ ಪ್ರಚಕ್ರಾಮೋತ್ತರಾ ಶ್ರುತಿಃ ।।  ೩೩೯ ।।  </div>
				<div class="verse">ಬಾಹ್ಯೋಽಸ್ಯ ಧರ್ಮಃ ಸೌಸ್ವರ್ಯಂ ಸೌವರ್ಣ್ಯಂ ತ್ವಾನ್ತರಂ ಧನಮ್ ।।<br />ತದನ್ತರತಮೋಽನಸ್ಯ ಪ್ರತಿಷ್ಠಾಗುಣ ಉಚ್ಯತೇ ।।  ೩೪೦ ।।  </div>
				<div class="verse">ಜಿಹ್ವಾಮೂಲೀಯಕಾದೀನಿ ಹ್ಯಷ್ಟೌ ಸ್ಥಾನಾನಿ ವಾಗಿಹ ।।<br />ಗಾನಪ್ರತಿಷ್ಠಾಹೇತುತ್ವಾದ್ಧೀತಿ ಹೇತುವಚಸ್ತಥಾ ।।  ೩೪೧ ।।  </div>
				<div class="verse">ಅನ್ನಪ್ರತಿಷ್ಠಮಾಗಾನಮೇಕ ಆಹುರ್ವಿಪಾಶ್ಚಿತಃ ।।<br />ಅನಿಷೇಧಾದ್ದೂಯೋರೇಕಾ ಪ್ರತಿಷ್ಠೇಹಾವಸೀಯತಾಮ್ ।।  ೩೪೨ ।। </div>
				<div class="verse">ಅನ್ನಸ್ಯ ಪರಿಣಾಮೇಽನಃ ಸ್ಥಿತೋ ಗೀತಿತ್ವಮೇತಿ ಹಿ ।। <br />ಅನಪ್ರತಿಷ್ಠಾ ದೇಹೋಽತಃ ಶ್ರುತ್ಯೇಹ ಪ್ರತಿಪಾದ್ಯತೇ ।।  ೩೪೩ ।। </div>
				<div class="verse">ಉಪಾಸನಂ ವಿಕಲ್ಪೇನ ವಾಗನ್ನಾಸ್ವ್ಯಪ್ರತಿಷ್ಠಯೋಃ ।। <br />ವಾಕ್ಪ್ರತಿಷ್ಠಮುಪಾಸೀತ ಯದಿ ವಾಽನ್ನಪ್ರತಿಷ್ಠಿತಮ್ ।।  ೩೪೪ ।।  </div>
				<div class="verse">ಯದರ್ಥಮತಿಯತ್ನೇನ ಮಹಿಮಾಽನಸ್ಯ ಕೀರ್ತಿತಃ ।।<br />ಅಭ್ಯಾರೋಹಜಪಃ ಸೋಽಥ ಪ್ರಾಪ್ತಾವಸರ ಉಚ್ಯತೇ ।।  ೩೪೫ ।। </div>
				<div class="verse">ಯಥೋಕ್ತಜ್ಞಾನವತ್ತಾಯಾಮಿದಂ ಕರ್ಮ ವಿಧಿತ್ಸ್ಯತೇ ।। <br />ಕಾರ್ತ್ಸ್ನ್ಯೇನ ತಸ್ಯ ಚೋಕ್ತತ್ವಾದತಸ್ತದಭಿಧೀಯತೇ ।।  ೩೪೬ ।।  </div>
				<div class="verse">ಏವಂ ವಿದ್ವತ್ಪ್ರಯೋಜ್ಯತ್ವಾದತ ಏವ ನ ಸೂತ್ರಿತಮ್ ।।<br />ನಿತ್ಯಕರ್ಮೇವ ಸೂತ್ರೇಷು ತೇನ ವಿದ್ವತ್ಪ್ರಯೋಜ್ಯತಾ ।।  ೩೪೭ ।।  </div>
				<div class="verse">ಉದ್ಗೀಥಲಿಙ್ಗಸಂಯೋಗಾದ್ಗಾನಮಾತ್ರೇಽಸ್ಯ ಶಕ್ತಿತಃ ।।<br />ನಿಯಮೋಽಸ್ಯೈವಕಾರೇಣ ಪವಮಾನೇಷು ಕಥ್ಯತೇ ।।  ೩೪೮ ।।  </div>
				<div class="verse">ತತೋಽಪಿ ಕಾಲಸಂಕೋಚಂ ಸ ವಾ ಇತ್ಯಾದಿನಾಽನದತ್ ।। <br />ಪ್ರಸ್ತೋತಾ ಪ್ರಸ್ತುಯಾದ್ಯತ್ರ ತದೈತಾನಿ ಜಪೇದಿತಿ ।।  ೩೪೯ ।।  </div>
				<div class="verse">ಏತಾನೀತಿ ಚ ನಿರ್ದೇಶಾದ್ಯಜೂಂಷೀತ್ಯವಗಮ್ಯತೇ ।।<br />ಶ್ರುತಾವೇವ ಚ ದೃಷ್ಟತ್ವಾತ್ಸ್ವರಃ ಶಾತಪಥೋ ಜಪೇ ।।  ೩೫೦ ।।  </div>
				<div class="verse">ಜಪಕರ್ಮಾಭಿಧಾ ಚೇಯಮಭ್ಯಾರೋಹ ಇತೀಷ್ಯತೇ ।।<br />ಯೋಗಿಕೀ ಚಾಭಿಧಾ ಜ್ಞೇಯಾ ಕ್ರಿಯಾಯೋಗಸ್ಯ ಸಂಭವಾತ್ ।।  ೩೫೧ ।।  </div>
				<div class="verse">ಹಿತ್ವಾಽಧ್ಯಾತ್ಮಪರಿಚ್ಛೇದಂ ದೈವಂ ವೀಜಮತಃ ಪರಮ್ ।।<br />ಅಭ್ಯಾರೋಹತ್ಯನೇನಾತೋ ಹ್ಯಭ್ಯಾರೋಹೋ ಜಪಃ ಸ್ಮೃತಃ ।।  ೩೫೨ ।।  </div>
				<div class="verse">ತಿರೋಹಿತಾರ್ಥರೂಪತ್ವಾನ್ಮನ್ತ್ರಾಣಾಂ ನ ನೃಧೀಗತಿಃ ।।<br />ಮನ್ತ್ರಾರ್ಥಂ ಸ್ವಯಮೇವಾತೋ ವ್ಯಾಚಷ್ಟೇ ಶ್ರುತಿರಞ್ಜಸಾ ।।  ೩೫೩ ।।  </div>
				<div class="verse">ಪೂರ್ವಂ ಪದಾರ್ಥಾನ್ವ್ಯಾಖ್ಯಾಯ ಪಶ್ಚಾದ್ವಾಕ್ಯಾರ್ಥಮವ್ರವೀತ್ ।। <br />ಫಲಂ ಪಶ್ಚಾದ್ಯಥೋಕ್ತಸ್ಯೇತ್ಯೇಷ ವ್ಯಾಖ್ಯಾಕ್ರಮಃ ಶ್ರುತೇಃ ।।  ೩೫೪ ।।  </div>
				<div class="verse">ಯತ್ಸ್ಯಾತ್ಸ್ವಾಭಾವಿಕಂ ಜ್ಞಾನಂ ಯಚ್ಚ ಕರ್ಮ ಸ್ವಭಾವಜಮ್ ।।<br />ತದಧಃಪಾತಹೇತುತ್ವಾನ್ಮನ್ತ್ರೇಽಸದಿತಿ ಭಣ್ಯತೇ ।।  ೩೫೫ ।।  </div>
				<div class="verse">ಸದ್ದೇವಭಾವಹೇತುತ್ವಾಚ್ಛಾಸ್ರೀಯೇ ಜ್ಞಾನಕರ್ಮಣೀ ।।<br />ಸತ್ಪದೇನಾಭಿಧೀಯೇತೇ ಮನ್ತ್ರೇಽಸ್ಮಿನ್ಪ್ರಾಗ್ಯಥೋದಿತೇ ।।  ೩೫೬ ।।  </div>
				<div class="verse">ಅಸನ್ಮೃತ್ಯುಸ್ತಯೋರ್ಜ್ಞೇಯಃ ಪೂರ್ವಯೋರ್ಮೃತ್ಯುಹೇತುತಃ ।।<br />ಅಮೃತಂ ಮೃತ್ಯುಘಾತಿತ್ವಾಚ್ಛಾಸ್ರೀಯೇ ಜ್ಞಾನಕರ್ಮಣೀ ।।  ೩೫೭ ।।  </div>
				<div class="verse">ಆಸುರಜ್ಞಾನಕರ್ಮಭ್ಯಾಂ ಮಾಂ ವ್ಯುತ್ಥಾಪ್ಯಾಥ ತಜ್ಜಿತೇಃ ।।<br />ಗಮಯಾಽಽಶು ತತೋ ದೈವೇ ಶಾಸ್ರೀಯೇ ಜ್ಞಾನಕರ್ಮಣೀ ।।  ೩೫೮ ।।  </div>
				<div class="verse">ಮನ್ತ್ರಾರ್ಥೇ ಯತ್ನಮಾಹಾಥ ಹ್ಯಮೃತಂ ಮಾಮಿತಿ ಶ್ರುತಿಃ ।।<br />ದ್ವಿತೀಯಮನ್ತ್ರಾನೂಕ್ತಿಃ ಸ್ಯಾತ್ತಮಸೋ ಮೇತ್ಯುದೀರಣಮ್ ।।  ೩೫೯ ।।  </div>
				<div class="verse">ಆಪೇಕ್ಷಿಕತ್ವಾನ್ಮೃತ್ಯುಃ ಸ್ಯಾಚ್ಛಾಸ್ರೀಯೇ ಜ್ಞಾನಕರ್ಮಣೀ ।।<br />ಸ್ವಾರ್ಥಂ ಫಲಮಪೇಕ್ಷ್ಯೈತೇ ಪರಾರ್ಥತ್ವಾತ್ತಮೋ ಮತೇ ।।  ೩೬೦ ।।  </div>
				<div class="verse">ಸಾಧನಾತ್ತಮಸೋ ಮಾಂ ತ್ವಂ ಜ್ಯೋತಿಃ ಸಾಧ್ಯಂ ನಾಯಮೃತಮ್ ।।<br />ಫಲಾಪ್ತ್ಯೈವ ತಮೋಧ್ವಂಸಾದಮೃತಂ ಮೇತ್ಯತೋಽವದತ್ ।।  ೩೬೧ ।।  </div>
				<div class="verse">ಪೂರ್ವಯೋರ್ಮನ್ತ್ರಯೋರ್ಯೋಽರ್ಥೋ ವಿಸ್ತರೇಣೋದಿತಃ ಪುನಃ ।।<br />ಮನ್ತ್ರೇಣ ಸ ತೃತೀಯೇನ ಸಂಕ್ಷೇಪೇಣಾಭಿಧೀಯತೇ ।।  ೩೬೨ ।।  </div>
				<div class="verse">ಪ್ರಸಙ್ಗಮುತ್ತರೇ ಮನ್ತ್ರೇ ಪೂರ್ವಯೋರಿವ ವೀಕ್ಷ್ಯ ಹಿ ।।<br />ತಿರೋಹಿತಾರ್ಥತಾಮಾಹ ನಾತ್ರೇತ್ಯಾದಿವಚಃ ಶ್ರುತಿಃ ।।  ೩೬೩ ।।  </div>
				<div class="verse">ಯಥಾಪ್ರಾರ್ಥಿತಮಾಗಾಯ ಯಾಜಮಾನಂ ಫಲಂ ಪರಮ್ ।।<br />ತ್ರಿಷ್ವೇವ ಪವಮಾನೇಷು ಯಥಾ ವಾಗಾದಿಭಿಃ ಪುರಾ ।।  ೩೬೪ ।।  </div>
				<div class="verse">ಅಥ ಯಾನೀತರಾಣೀತಿ ಹ್ಯುದ್ಗಾತಾಽನ್ನಾದ್ಯಮಾತ್ಮನೇ ।।<br />ಆಗಾಯೇದ್ವಚನಾತ್ಕರ್ತುಃ ಕಾಮಯೋಗೋಽಪಿ ಗಮ್ಯತೇ ।।  ೩೬೫ ।। </div>
				<div class="verse">ಕಸ್ಮಾದಾತ್ಮನ ಆಗಾಯೇದಿತಿ ಹೇತುರಿಹೋಚ್ಯತೇ ।।<br />ಯಸ್ಮಾತ್ಸ ಏಷ ಏವಂವಿದುದ್ಗಾತಾಽತೋಽನ ಏವ ಸಃ ।।  ೩೬೬ ।।  </div>
				<div class="verse">ಅತೋಽಲಮಾತ್ಮನೇ ಕಾಮಾನಾಗಾತುಂ ಸ್ವಾಮಿನೇ ತಥಾ ।।<br />ಯಸ್ಮಾದೀಶ್ವರ ಉದ್ಗಾತಾ ಕಾಮಾವಾಪ್ತಾವತಃ ಶುಭಮ್ ।।  ೩೬೭ ।।  </div>
				<div class="verse">ತಸ್ಮಾತ್ತೇಷು ವರಂ ಕಾಮಂ ಯಜಮಾನೋ ಯಥಾರುಚಿ ।। <br />ನವಸೂದ್ಗೀಯಮಾನೇಷು ತಂ ವೃಣೀತಾವಿಚಾರಯನ್ ।।  ೩೬೮ ।। <br />ಪ್ರಯೋಗಾನುಗಮೇ ಚೈತದ್ದರ್ಶನಂ ಯೇನ ಚೋದ್ಯತೇ ।।  ೩೬೯ ।।  </div>
				<div class="verse">ತಸ್ಮಾತ್ಸ್ಯಾದ್ದೇವತಾವಾಪ್ತಿರ್ಜ್ಞಾನಕರ್ಮಸಮುಚ್ಚಯಾತ್ ।।<br />ತಸ್ಮಾನ್ನ ಕಾಚಿದಾಶಙ್ಕಾ ಕರ್ಮಿಣಂ ಪ್ರತಿ ವಿದ್ಯತೇ ।।  ೩೭೦ ।।  </div>
				<div class="verse">ಕರ್ಮಹೀನೇಽಪಿ ವಿದುಷಿ ಸ್ಯಾನ್ನ ವೇತ್ಯತಿಶಙ್ಕ್ಯತೇ ।।<br />ತದಾಶಙ್ಕಾಪನುತ್ತ್ಯರ್ಥಂ ತದ್ಧೈತದಿತಿ ಹಿ ಶ್ರುತಿಃ ।।  ೩೭೧ ।।  </div>
				<div class="verse">ಇಹೈವ ದೇವಭೂತತ್ವಾದಾಶಙ್ಕಾ ಕಿಂನಿಬನ್ಧನಾ ।। <br />ಜಪಕರ್ಮಾನವೋಧಾಭ್ಯಾಂ ಲೋಕಪ್ರಾಪ್ತೌ ಹಿ ಶಙ್ಕ್ಯತೇ ।।<br />ಜ್ಞಾನಾದೇವ ಭವೇನ್ನೇತಿ ತದ್ಧೈತದಿತಿ ಹಿ ಶ್ರುತಿಃ ।।  ೩೭೨ ।।  </div>
				<div class="verse">ಜೀವತೋ ದೇವಭೂತಸ್ಯ ಭಾವನೋಪಚಯಾತ್ಕುತಃ ।।<br />ದೇವಾರಾಪ್ತೌ ಭವೇಚ್ಛಙ್ಕಾ ಮನುಷ್ಯಸ್ಯ ತದಾಪ್ತಿವತ್ ।।  ೩೭೩ ।।  </div>
				<div class="verse">ಕರ್ಮಿಣೋಽಪಿ ಹಿ ದೇವಾಪ್ತಿರ್ಜ್ಞಾನಾದೇವ ನ ಕರ್ಮಣಃ ।।<br />ಸಮುಚ್ಚಯಾತ್ತು ತತ್ಪ್ರಾಪ್ತಾವಾಗಮಾದೇವ ನಿಶ್ಚಿತಿಃ ।।  ೩೭೪ ।।  </div>
				<div class="verse">ತದ್ಧೈತತ್ಪ್ರಾಣವಿಜ್ಞಾನಂ ಯಥಾವ್ಯಾಖ್ಯಾತರೂಪಕಮ್ ।।<br />ಭವೇಲ್ಲೋಕಜಿದೇವೇಹ ಕರ್ಮಶೂನ್ಯಮಪಿ ಧ್ರುವಮ್ ।।  ೩೭೫ ।।  </div>
				<div class="verse">ನ ಹೈವಾಲೋಕ್ಯತಾಯೈ ನುರಸ್ಯಾಽಽಶಾಽಪೀಹ ವಿದ್ಯತೇ ।।<br />ಇಹೈವ ಲೋಕಭೂತತ್ವಾದಪ್ರಾಪ್ತೇಽರ್ಥೇ ಹಿ ಶಙ್ಕ್ಯತೇ ।।  ೩೭೬ ।।  </div>
				<div class="verse">ಇಹೈವಾಽಽಸುರಭಾವಸ್ಯ ಪ್ರಾಣೋಽಸ್ಮೀತ್ಯಭಿಮಾನತಃ ।।<br />ಪ್ರಧ್ವಸ್ತತ್ವಾತ್ಕುತಃ ಶಙ್ಕಾ ತನ್ಮೂಲಾಸಂಭವಾದ್ಭವೇತ್ ।।  ೩೭೭ ।।  </div>
				<div class="verse">ಇದಮತ್ರ ವಿಚಿನ್ತ್ಯ ಸ್ಯಾಜ್ಜ್ಞಾನಕರ್ಮಸಮುಚ್ಚಯಾತ್ ।।<br />ದೇವಭಾವಃ ಕಿಮುದ್ಗಾತುರ್ಯಜಮಾನಸ್ಯ ವಾಽಥ ಕಿಮ್ ।।  ೩೭೮ ।।  </div>
				<div class="verse">ನ ಸಮುಚ್ಚಯ ಉದ್ಗಾತುಃ ಕರ್ಮಾಭಾವಾದಿಹೇಷ್ಯತೇ ।।<br />ಪರಕರ್ಮಪ್ರವೇಶಾತ್ಸ್ಯಾದುದ್ಗಾತಾ ನ ಸ್ವಕರ್ಮಣಿ ।।  ೩೭೯ ।।  </div>
				<div class="verse">ಕ್ರಿಯಾಯೋಗಾಚ್ಚ ತನ್ನಾಮ್ನೋ ಜ್ಞಾನಾಭ್ಯಾಸೋಽಪಿ ದುರ್ಲಭಃ ।।<br />ಸಾಕ್ಷಾತ್ಕೃತಿಶ್ಚ ಸಂತತ್ಯಾ ಸಂತತಿಶ್ಚ ನ ವಿದ್ಯತೇ ।।  ೩೮೦ ।।  </div>
				<div class="verse">ನ ಚ ಧೀಜನ್ಮಮಾತ್ರೇಣ ಪರಮಾತ್ಮಪ್ರಬೋಧವತ್ ।। <br />ಸಂಭಾವ್ಯೋ ದೇವಭಾವೋಽಸ್ಯ ದೇವೋ ಭೂತ್ವೇತಿ ಚ ಶ್ರುತೇಃ ।।  ೩೮೧ ।।  </div>
				<div class="verse">ಉದ್ಗತುರ್ವಿದುಷೋ ನಾಪಿ ಪರಕೀಯೇನ ಕರ್ಮಣಾ ।।<br />ಸಮುಚ್ಚಯಪ್ರಸಿದ್ಧಿಃ ಸ್ಯಾತ್ತಯೋರ್ಭಿನ್ನಾಶ್ರಯತ್ವತಃ ।।  ೩೮೨ ।।  </div>
				<div class="verse">ಯಜಮಾನಸ್ಯ ಕರ್ಮಾಸ್ತಿ ಜ್ಞಾನಂ ತೂದ್ಗಾತೃಸಂಶ್ರಯಮ್ ।। <br />ಸಮುಚ್ಚಯೋಽತಸ್ತಸ್ಯಾಪಿ ಭಿನ್ನಾಧಿಷ್ಠಾನತೋ ನ ಚ ।।  ೩೮೩ ।।  </div>
				<div class="verse">ಮತಂ ತದ್ಯಾಜಮಾನಂ ಸ್ಯಾಜ್ಜ್ಞಾನಂ ಯತ್ಪ್ರಾಗುದೀರಿತಮ್ ।।<br />ಸ್ವಯಮೇವ ಕೃತಾರ್ಥತ್ವಾತ್ಕಾಽಪೇಕ್ಷಾಽಸ್ಯರ್ತ್ವಿಜಂ ಪ್ರತಿ ।।  ೩೮೪ ।।  </div>
				<div class="verse">ಕರ್ಮಣ್ಯುದ್ಗಾತ್ರಪೇಕ್ಷಾವಜ್ಜ್ಞಾನೇಽಪೀತಿ ಮತಂ ಯದಿ ।।<br />ಉದ್ಗಾತುರಪಿ ತತ್ತುಲ್ಯಂ ನೋದ್ಗಾತರ್ತೇ ಕ್ರಿಯಾಂ ಯತಃ ।।  ೩೮೫ ।।  </div>
				<div class="verse">ಯಾಜಮಾನಂ ಯಥಾ ಕರ್ಮ ಹ್ಯಾಶ್ರಿತ್ಯ ಫಲವದ್ಭವೇತ್ ।।<br />ಅನ್ನಾದ್ಯಾಗಾನಮುದ್ಗಾತುಸ್ತಜ್ಜ್ಞಾನಂ ತದ್ವದಾಶ್ರಿತಮ್ ।।  ೩೮೬ ।।  </div>
				<div class="verse">ಸಮುಚ್ಚಯಾಚ್ಚೇದುಭಯೋರುದ್ಗಾತೃಯಜಮಾನಯೋಃ ।।<br />ದೇವಭಾವಃ ಕಿಮರ್ಥೇಯಂ ತದ್ಧೈತದಿತಿ ಹಿ ಶ್ರುತಿಃ ।।  ೩೮೭ ।।  </div>
				<div class="verse">ಸರ್ವಾಶ್ರಮಾಣಾಂ ತರ್ಹೀದಂ ಸಾಮಾನ್ಯೇನಾಭಿಧೀಯತೇ ।।<br />ತದ್ಧೈತದಿತಿ ಸಿದ್ಧತ್ವಾದುದ್ಗಾತೃಯಜಮಾನಯೋಃ ।।  ೩೮೮ ।।  </div>
				<div class="verse">ದೇವಭಾವೇನ ವಿಜ್ಞಾನಂ ಸಂಸ್ಕರೋತ್ಯೇವ ತದ್ಧಿಯಮ್ ।।<br /> ಪರಾರ್ಥಮಪಿ ಸತ್ಕಸ್ಮಾದನಪೇಕ್ಷಂ ನ ಸಿದ್ಧಯೇ ।।  ೩೮೯ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ತೃತೀಯಂ ಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C01_S04">
			<div class="sname">. ಚತುರ್ಥಂ ಬ್ರಾಹ್ಮಣಮ್   .</div>
				<div class="verse">ಜ್ಞಾನಕರ್ಮಫಲಂ ಚೈತತ್ಕರ್ಮಕಾಣ್ಡಪ್ರಚೋದಿತಮ್ ।।<br />ಆತ್ಮೈವೇತ್ಯಾದಿಶಾಸ್ರೇಣ ಸೃಷ್ಟ್ಯಾದೌ ಕರ್ತೃತೋಚ್ಯತೇ ।।  ೧ ।।  </div>
				<div class="verse">ಜಗದುತ್ಪತ್ತಿಸಂಹಾರಸ್ಥಿತ್ಯಾದೌ ಜಗದಾತ್ಮನಃ ।।<br />ಕ್ರಿಯಾಧೀಫಲಭೂತಸ್ಯ ಸ್ವಾತನ್ತ್ರ್ಯಮುಪವರ್ಣ್ಯತೇ ।।  ೨ ।।  </div>
				<div class="verse">ಸ್ತುತ್ಯಾಽನಯಾ ಚ ವೇದೋಕ್ತಕ್ರಿಯಾಜ್ಞಾನಸ್ತುತಿರ್ಭವೇತ್ ।।<br />ಕೃತಾ ವಿವಕ್ಷಿತಂ ತ್ವತ್ರ ಸರ್ವಮಪ್ಯೇತದೀರಿತಮ್ ।।  ೩ ।।  </div>
				<div class="verse">ವೈದಿಕಂ ಸಾಧನಂ ಜ್ಞೇಯಂ ಜ್ಞಾನಕರ್ಮಾತ್ಮಕಂ ಪುರಾ ।।<br />ಮಹಾನರ್ಥಫಲಾಯೈವ ನ ಮೋಕ್ಷಾಯೇತಿ ನಿಶ್ಚಿತಿಃ ।।  ೪ ।।  </div>
				<div class="verse">ವೈದಿಕಂ ಸಾಧನಂ ಸರ್ವಮವಿದ್ಯೋತ್ಥತ್ವಕಾರಣಾತ್ ।।<br />ತೀವ್ರಾನರ್ಥಫಲಾಯೇತಿ ಬ್ರಹ್ಮವಿದ್ಯಾಧಿಕಾರತಃ ।।<br />ವಿವಕ್ಷಿತೋಽರ್ಥೋ ಯತ್ನೇನ ತದ್ವೈರಾಗ್ಯವಿಧಿತ್ಸಯಾ ।।  ೫ ।।  </div>
				<div class="verse">ಯತೋಽವಿರಕ್ತಃ ಸಂಸಾರಾನ್ನಾಽಽತ್ಮಜ್ಞಾನಾಯ ಕಲ್ಪತೇ ।।<br />ತದೇತದಾತ್ಮತತ್ತ್ವಂ ಹಿ ಪದನೀಯಮಿತೀರಣಾತ್ ।।  ೬ ।।  </div>
				<div class="verse">ಪುತ್ರಾದಿಭ್ಯಸ್ತಥಾ ಪ್ರೇಯಾನಿತಿ ವಕ್ಷ್ಯತಿ ಸಾದರಮ್ ।।  ೭ ।। <br />ವೇದೋಕ್ತಂ ನಿಖಿಲಂ ಪುಂಸಃ ಸತ್ತ್ವಶುದ್ಧಿಫಲಂ ಸ್ಮೃತಮ್ ।। <br />ಕರ್ಮ ಧ್ಯಾನಾದಿಕಂ ಯತ್ನಾಚ್ಛ್ರೇಯೋರ್ಥಿಭಿರನುಷ್ಠಿತಮ್ ।।  ೮ ।।  </div>
				<div class="verse">ಸಮ್ಯಕ್ಸಂಶುದ್ಧಧಿಷಣಃ ಸಂಸಾರಂ ವೇತ್ತಿ ತತ್ತ್ವತಃ ।।<br />ದೃಷ್ಟಸಂಸಾರತತ್ತ್ವಶ್ಚ ವೈರಾಗ್ಯಂ ಸಂಸೃತೇರ್ವ್ರಜೇತ್ ।।  ೯ ।।  </div>
				<div class="verse">ಆವಿರಿಞ್ಚಾದ್ವಿರಕ್ತೋ ಹಿ ಸಂಸಾರಾನ್ನಿವಿವೃತ್ಸತಿ ।। <br />ನ ಚೋಕ್ತಜ್ಞಾನಕರ್ಮಭ್ಯಃ ಸಾ ನಿವೃತ್ತಿಃ ಪ್ರಸಿಧ್ಯತಿ ।।  ೧೦ ।।  </div>
				<div class="verse">ವಾಹ್ಮನಃಕಾಯಕರ್ಮಭ್ಯಸ್ತತ್ಸಾಧ್ಯಕಟುಕತ್ವತಃ ।।<br />ವ್ಯುತ್ಥಾಯಾನರ್ಥನಿಃಸಾರಸಾಧನಾನ್ಯನುಮಾರ್ಗತಿ ।।  ೧೧ ।।  </div>
				<div class="verse">ನಿತ್ಯಾನ್ಯಪಿ ಚ ಕರ್ಮಾಣಿ ತತ್ಸಂಸ್ಕಾರಫಲಾಶ್ರಯಾತ್ ।।<br />ಪರಿತ್ಯಜತಿ ಸರ್ವಾಣಿ ಕೃತ್ಸ್ನಸಂಸಾರದೋಷದೃಕ್ ।।  ೧೨ ।।  </div>
				<div class="verse">ಸಂಸಾರವಹ್ನಿಜಂ ದುಃಖಂ ಸಂಭಾವಯತಿ ನಾ ಪರಮ್ ।।<br />ಭೂಯೋ ದುಃಖಂ ಕಿಮನ್ಯತ್ಸ್ಯಾನ್ನಿತ್ಯಾನುಷ್ಠಾನಹಾನಿತಃ ।।  ೧೩ ।।  </div>
				<div class="verse">ಮುಕ್ತೇರ್ಬಿಭ್ಯತ ಇತ್ಯಾದಿ ತಥಾಚ ಶ್ರುತಿಶಾಸನಮ್ ।।<br />ತನ್ಮೂಲಾ ಚ ಸ್ಮೃತಿಃ ಸಾಕ್ಷಾದ್ವೇದಾನಿತ್ಯಾದಿಕಾ ಸ್ಫುಟಾ ।।  ೧೪ ।।  </div>
				<div class="verse">ಅವಿಜ್ಞಾತಂ ಪರಂ ತತ್ತ್ವಂ ಜನಿಮತ್ಕಾರಣಂ ಶ್ರುತೌ ।। <br />ಆನ್ತ್ಯಾತ್ಕಾರ್ಯಾತ್ತದೇವ ಸ್ಯಾತ್ಸರ್ವಕಾರ್ಯವಿಶೇಷಣಮ್ ।।  ೧೫ ।।  </div>
				<div class="verse">ತೇನ ತೇನಾಽಽತ್ಮಕಾರ್ಯೇಣ ಸ್ವಾತ್ಮಾಭಾಸತಮೋವಧಿಃ ।।<br />ವಿಶಿಷ್ಟಃ ಸಮೃಜೇ ವಿಷ್ಣುಸ್ತೇಜೋಬನ್ನಾದಿ ಮಾಯಯಾ ।।  ೧೬ ।।  </div>
				<div class="verse">ಅವಿದ್ಯಯಾಽಸ್ಯ ಸ್ರಷ್ಟ್ವತ್ವಂ ಕೂಟಸ್ಥಸ್ಯಾಪಿ ಸರ್ವದಾ ।।<br />ಯಥಾವಸ್ತುಧಿಯಃ ಸೂತೇಃ ಪ್ರಾಙ್ನಿತ್ಯಂ ತೇನ ತನ್ಮತಮ್ ।।  ೧೭ ।।  </div>
				<div class="verse">ಜ್ಞಾನಕರ್ಮಾದಿತನ್ತ್ರಂ ಸತ್ಸೂವಂ ಜಜ್ಞೇ ತತೋ ವಿಭೋಃ ।।<br />ಜ್ಞಾನಕ್ರಿಯಾಶಕ್ತಿಮದ್ಯದ್ಯತ್ರೇದಂ ಜಗದಾಹಿತಮ್ ।।  ೧೮ ।।  </div>
				<div class="verse">ವಿರಾಡಪಿ ತತೋ ಜಾತಸ್ರೈಲೋಕ್ಯಾತ್ಮಕದೇಹವಾನ್ ।।<br />ಯಥೋಕ್ತಜ್ಞಾನಕರ್ಮಭ್ಯಾಂ ಮನೋರ್ಜನ್ಮ ತತೋಽಪಿ ಚ ।।  ೧೯ ।।  </div>
				<div class="verse">ಯಾ ಮಹಾಪ್ರಲಯಾತ್ಸೃಷ್ಟಿಃ ಸಾ ವಿರಿಞ್ಚಸ್ಯ ವಕ್ಷ್ಯತೇ ।। <br />ಆನ್ತರಪ್ರಲಯಾದ್ಯಾ ತು ವಿರಾಜೋಽಧೀಯಮುಚ್ಯತೇ ।।  ೨೦ ।।  </div>
				<div class="verse">ಸ ವೈ ಶರೀರೀ ಪ್ರಥಮಃ ಸ ವೈ ಪುರುಷ ಉಚ್ಯತೇ ।।<br />ಆದಿಕರ್ತಾ ಸ ಭೂತಾನಾಂ ಬ್ರಹ್ಮಾಽಗ್ನೇ ಸಮವರ್ತತ ।।  ೨೧ ।।  </div>
				<div class="verse">ಪ್ರತ್ಯಗ್ಭೂತಃ ಪರಾರ್ಥೇಭ್ಯೋ ಯೋಽನನ್ಯಾನುಭವಂ ಪ್ರತಿ ।।<br />ಪ್ರಥತೇ ಸ ಇಹಾಽಽತ್ಮೇತಿ ಜಗತ್ಯಸ್ಮಿನ್ನಿಗದ್ಯತೇ ।।  ೨೨ ।।  </div>
				<div class="verse">ಆತ್ಮಾಭಾಸೈಕಸಂಸಿದ್ಧೇಸ್ತದಜ್ಞಾನಸಮುದ್ಭವಮ್ ।।<br />ಆತ್ಮೈವ ಭಣ್ಯತೇ ಮೋಹಾತ್ತದಾತ್ಮಾವ್ಯತಿರೇಕತಃ ।।  ೨೩ ।।  </div>
				<div class="verse">ಏವೇತ್ಯವಧೃತಾವೇತದಾತ್ಮೀಯಾರ್ಥನಿಷೇಧಕೃತ್ ।। <br />ಮನ್ವಾದಿ ಜನ್ಮನಃ ಪೂರ್ವಮಾತ್ಮೈವೇದಮಭೂಜ್ಜಗತ್ ।।  ೨೪ ।।  </div>
				<div class="verse">ಅಧ್ಯಾತ್ಮಾದಿವಿಭಾಗೇ ಸ್ಯಾದಾತ್ಮಾತ್ಮೀಯಾದಿಭೇದಧೀಃ ।।<br />ತಸ್ಮಿನ್ನಸತಿ ಸಾ ನ ಸ್ಯಾದಪೇಕ್ಷಾವಿರಹಾದ್ವಿಭೋಃ ।।  ೨೫ ।।  </div>
				<div class="verse">ಮಿಥೋಪಾಸ್ತವ್ಯಪೇಕ್ಷಂ ಹಿ ನಾಮರೂಪಾದಿಮಜ್ಜಗತ್ ।।<br />ಪ್ರತ್ಯಹ್ಮಾತ್ರಪ್ರಮಾಣಂ ಸ್ಯಾತ್ಪರಾಙೇವೈತಿ ಚಿತ್ರತಾಮ್ ।।  ೨೬ ।।  </div>
				<div class="verse">ಅಪಾಮಾರ್ಗಲತೇವಾಯಂ ವಿರುದ್ಧಫಲದೋ ಭವಃ ।।<br />ಪ್ರತ್ಯಗ್ದೃಶಾಂ ವಿಮೋಕ್ಷಾಯ ಸಂಸಾರಾಯ ಪರಾಗ್ದೃಶಾಮ್ ।।  ೨೭ ।।  </div>
				<div class="verse">ವ್ಯಾಕೃತಾವ್ಯಾಕೃತಂ ವಿಶ್ವಂ ಪ್ರತ್ಯಕ್ಪ್ರತ್ಯಯಮಾತ್ರಕಮ್ ।।<br />ಮೋಹೋತ್ಥಾಹಮಿತಿಜ್ಞಾನಾದ್ಭಯಾರತ್ಯಾದಿಮದ್ಭವೇತ್ ।।  ೨೮ ।।  </div>
				<div class="verse">ಅಹಂಮಮೇತಿವಿಜ್ಞಾನಂ ವಿದ್ಯಯಾ ಧ್ವಂಮಿತಂ ಯದಾ ।।<br />ತದಾಽದ್ವಯೇ ದೃಶೌ ದೃಷ್ಟೇ ನ ಭಯಾದಿ ತಮೋಹತೇಃ ।।  ೨೯ ।।  </div>
				<div class="verse">ಇದಂ ಧೀನಾಮಗಮ್ಯಂ ಯಚ್ಚಿತ್ರಂ ಸತ್ಪ್ರಥತೇ ಹಿರುಕ್ ।। <br />ಮನ್ವಾದಿ ಸೃಷ್ಟೇಸ್ತತ್ಪೂರ್ವಮಾತ್ಮೈವಾಭೂದಿದಂ ಜಗತ್ ।।  ೩೦ ।।  </div>
				<div class="verse">ಏತಾವದ್ವಾಸ್ತವಂ ವೃತ್ತಂ ಮೋಹೋತ್ಥಂ ಭಣ್ಯತೇಽಧುನಾ ।। <br />ಕೋಶಪಞ್ಚಕತಾಂ ಯಾತಃ ಪ್ರತ್ಯಗಜ್ಞಾನತೋ ಯತಃ ।।  ೩೧ ।।  </div>
				<div class="verse">ಸ ಏಷ ಪರಮೋಽಪ್ಯಾತ್ಮಾ ಕಾಮಾವಿದ್ಯಾದ್ಯುಪಪ್ಲವಾತ್ ।।<br />ಸಂವೃತ್ತಃ ಪುರುಷಾಕಾರ ಇತ್ಯನುಕ್ರೋಶತೀವ ನಃ ।।  ೩೨ ।।  </div>
				<div class="verse">ಆನನ್ದಾದ್ಯನ್ನಪರ್ಯನ್ತಾನ್ಕಾರಣೇತರರೂಪಿಣಃ ।।<br />ಪುರುಷಾದಿಪ್ರಕಾರಾಂಸ್ತಾನ್ಪ್ರತ್ಯಕ್ತತ್ತ್ವಾನಲಕ್ಷಯತ್ ।। <br />ಪುರುಷವಿಧ ಇತ್ಯುಕ್ತ್ಯಾ ಹ್ಯೂರ್ಧ್ವಂ ಚೈವಂ ಪ್ರವಕ್ಷ್ಯತೇ ।।  ೩೩ ।।  </div>
				<div class="verse">ವಾಹ್ಮನಃಪ್ರಾಣಕೋಶಾಂಸ್ರೀನ್ವಿರಾಡನ್ನಮಯಃ ಸ್ವಯಮ್ ।।<br />ತದ್ಧೇದಮಿತಿ ಚಾಽಽನನ್ದೋ ನೈವೇಹೇತಿ ತಥೋಚ್ಯತೇ ।।  ೩೪ ।।  </div>
				<div class="verse">ಅಗ್ನಿರ್ಮೂರ್ಧೇತಿ ಚ ತಥಾ ಮನ್ತ್ರೇಣಾಪಿ ಪ್ರಕಾಶಿತಃ ।।<br />ಸಾಮಾನಾಧಿಕರಣ್ಯಂ ಚ ತದ್ಧೇದಮಿತಿ ಯುಕ್ತಿಮತ್ ।।  ೩೫ ।।  </div>
				<div class="verse">ಪೃಥಿವ್ಯಾದ್ಯಕ್ಷರಾನ್ತಶ್ಚ ಪ್ರಶ್ನೋ ವಾಚಕ್ನವಸ್ತಥಾ ।।  ೩೬ ।।<br />ಪ್ರತ್ಯಗ್ದೃಷ್ಟ್ಯನುವಿದ್ಧಾಹಂಪ್ರತ್ಯಯೈಕಪ್ರಮಾಣಕಃ ।।<br />ಸೋಽನುವೀಕ್ಷ್ಯಾಽಽತ್ಮಮೋಹೋತ್ಥದೃಷ್ಟ್ಯಾಽವಿದ್ಯೋತ್ಥರೂಪಕಮ್ ।।  ೩೭ ।।  </div>
				<div class="verse">ಯದಭ್ಯಸ್ತಂ ಪುರಾಽಸ್ಯಾಭೂದಹಮೇವೇದಮಿತ್ಯದಃ ।।<br />ದರ್ಶನಂ ತದಪೇಕ್ಷ್ಯಾಯಮನುಶಬ್ದಃ ಪ್ರಯುಜ್ಯತೇ ।।  ೩೮ ।।  </div>
				<div class="verse">ಅಹಮೇವೇದಮಸ್ಮೀತಿ ದರ್ಶನಂ ಯತ್ಸುಭಾವಿತಮ್ ।।<br />ತತ್ಫಲಂ ಯತ್ತದನ್ವೀಕ್ಷ್ಯ ನಾಽಽತ್ಮನೋಽನ್ಯದ್ದದರ್ಶ ಸಃ ।।  ೩೯ ।।  </div>
				<div class="verse">ತಸ್ಮಾದರ್ಥಾನ್ತರಾಸೂತೇರೇಕಪಿಣ್ಡಾತ್ಮಮಾತ್ರತಃ ।।<br />ನಾಪಶ್ಯದಪರಂ ಕಿಂಚಿತ್ಸೋಽಹಮಿತ್ಯಭ್ಯಧಾದಥ ।।  ೪೦ ।।  </div>
				<div class="verse">ತ್ರೈಲೋಕ್ಯಾತ್ಮಕದೇಹಾತ್ಮಾ ನಾಪಶ್ಯದಪರಂ ಪೃಥಕ್ ।।<br />ಭಿನ್ನಾರ್ಥಾನಭಿಸಂವನ್ಧಾತ್ಪ್ರತೀಚ್ಯೇವಾಸ್ಯ ಧೀರಭೂತ್ ।।  ೪೧ ।।  </div>
				<div class="verse">ಸಶಬ್ದಂ ದರ್ಶನಂ ಯಾದೃಕ್ಪ್ರಾಗಭ್ಯಸ್ತಂ ತಥೈವ ಸಃ ।।<br />ವ್ಯಾಜಹಾರ ಫಲಾವಸ್ಥೋ ಹ್ಯಹಮಿತ್ಯಾತ್ಮವಾಚಕಮ್ ।।  ೪೨ ।।  </div>
				<div class="verse">ಉಪಾಸನಾರ್ಥಂ ನಾಮಾಸ್ಯ ತಸ್ಯೋಪನಿಷದಿತ್ಯತಃ ।।<br />ಅತೋಽಹಮಿತ್ಯನೇನೈವ ಹ್ಯಾತ್ಮನಾಽಽತ್ಮಾನಮಭ್ಯಧಾತ್ ।।  ೪೩ ।।  </div>
				<div class="verse">ಅಹಮಿತ್ಯಭ್ಯಧಾದಗ್ರೇ ಯಸ್ಮಾದಾತ್ಮಾನಮಾತ್ಮನಾ ।।<br />ಅಹಂನಾಮಾಭವತ್ತಸ್ಮಾದ್ವಿರಾಡೇಷ ಪ್ರಜಾಪತಿಃ ।।  ೪೪ ।।  </div>
				<div class="verse">ತತ್ಕಾರ್ಯಗೇಣ ಲಿಙ್ಗೇನ ಜ್ಞಾಪಯನ್ಕಾರಣಾಭಿಧಾಮ್ ।।<br />ತಸ್ಮಾದಪೀತಿ ವಕ್ತ್ಯೇತಾಂ ಪ್ರಸಿದ್ಧಿಂ ಲೋಕಸಾಕ್ಷಿಕೀಮ್ ।।  ೪೫ ।।  </div>
				<div class="verse">ಯಥೋಕ್ತಮಹಿಮಃ ಕಸ್ಮಾತ್ಸಂವೃತ್ತಃ ಪುರುಷೋ ವಿರಾಟ್ ।। <br />ಇತಿಹೇತೂಪದೇಶಾಯ ಸ ಯದಿತ್ಯಾದಿ ಭಣ್ಯತೇ ।।  ೪೬ ।।  </div>
				<div class="verse">ಮಿಥೋ ಜಿಗೀಷತಾಂ ಪುಂಸಾಂ ಜ್ಞಾನಕರ್ಮಾದಿಸಾಧನೈಃ ।।<br />ಪುರಾ ದೇವಾತ್ಮತಾಂ ಯೋಽಗಾತ್ಪ್ಲುಷ್ಟಾಸ್ತೇನೇತರೇ ಜಿತಾಃ ।।  ೪೭ ।।  </div>
				<div class="verse">ವೈರಾಜಪದಸಂಪ್ರೇಪ್ಸೋರ್ಯಜಮಾನಮಹಾಜನಾತ್ ।।<br />ಏನಾಂಸ್ಯೌಷದ್ಯತೋಽಗ್ರೇಽತಃ ಸಂವೃತ್ತಃ ಪುರುಷಾಭಿಧಃ ।।  ೪೮ ।। </div>
				<div class="verse">ಔಷತ್ಸ್ವಾನ್ಪಾಪ್ಮನಃ ಪೂರ್ವಂ ಜ್ಞಾನಾದ್ಯತಿಶಯಾಗ್ನಿನಾ ।। <br />ವೈರಾಜಪದಲಿಪ್ಸುಭ್ಯಸ್ತೇನಾಸೌ ಪುರುಷಾಭಿಧಃ ।।  ೪೯ ।।  </div>
				<div class="verse">ಯಥೋಕ್ತೋಪಾಸನಫಲಂ ವಕ್ಷ್ಯಾಮೀತ್ಯುತ್ತರಂ ವಚಃ ।।<br />ಓಷತೀತ್ಯಾದಿಕಂ ಜ್ಞೇಯಂ ವೇದೋಪಾಸೀತ ಯಃ ಸದಾ ।।  ೫೦ ।।  </div>
				<div class="verse">ಯೋಽಸಾವತೀನ್ದ್ರಿಯೋಽಗ್ರಾಹ್ಯಃ ಸೂಕ್ಷ್ಮೋಽವ್ಯಕ್ತಃ ಸನಾತನಃ ।।<br />ಸರ್ವಭೂತಮಯೋಽಚಿನ್ತ್ಯಃ ಸ ಏವ ಸ್ವಯಮುದ್ವಭೌ ।।  ೫೧ ।।  </div>
				<div class="verse">ಪುರುಷೋಽಸ್ಮೀತ್ಯುಪಾಸ್ತ್ಯರ್ಥಂ ಪುರುಷಾರ್ಥೋಽಯಮುಚ್ಯತೇ ।।<br />ಓಷತೀತ್ಯುಕ್ತಿತಃ ಸಾಕ್ಷಾದ್ಗುಣೋಪಾಸ್ತಿಫಲಶ್ರವಾತ್ ।।  ೫೨ ।।  </div>
				<div class="verse">ಅಭಿಷ್ಟುತಂ ಪ್ರಯತ್ನೇನ ಫಲಂ ಯಜ್ಜ್ಞಾನಕರ್ಮಣೋಃ ।। <br />ಏವಂಮಹಿಮಮಪ್ಯೇತತ್ಸಂಸಾರಂ ನಾತ್ಯವರ್ತತ ।।  ೫೩ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನವಿರಹಾದನ್ಯಸಾಧನಃ ।।<br />ಯಾವತ್ಕಿಂಚಿತ್ಫಲಂ ನಾದಃ ಸರ್ವಾನರ್ಥನಿವೃತ್ತಯೇ ।।  ೫೪ ।।  </div>
				<div class="verse">ನಿರಸ್ತಾತಿಶಯಂ ಕರ್ಮ ಜ್ಞಾನಂ ಚಾಽಽಪ್ಯಾಪಿ ಬಾಲವತ್ ।।<br />ಯತೋಽಬಿಭೇದವಿದ್ಯಾವಾನತೋಽಸಾವಸ್ಮದಾದಿವತ್ ।।  ೫೫ ।।  </div>
				<div class="verse">ನ ಹ್ಯವಿದ್ಯಾಮನಾದಾಯ ವಸ್ತುಯಾಥಾತ್ಮ್ಯಸಂಶ್ರಯಾತ್ ।।<br />ಕಶ್ಚಿದ್ಬಿಭೇತ್ಯಬಿಭೇಚ್ಚ ತೇನಾವಿದ್ವಾನ್ಪ್ರಜಾಪತಿಃ ।।  ೫೬ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿದ್ಯೈವ ನಿಃಶೇಷಪುರುಷಾರ್ಥಕೃತ್ ।। <br />ಇತ್ಯೇತತ್ಪ್ರತಿಪತ್ತ್ಯರ್ಥಂ ವಿರಾಟ್ಸ್ಥಾನಸ್ಯ ಕುತ್ಸನಮ್ ।।  ೫೭ ।।  </div>
				<div class="verse">ಯತೋಽವಿಭೇದ್ವಿರಾದ್ಪೂರ್ವಮೇಕಾಕ್ಯಸ್ಮೀತಿ ಮೂಢವತ್ ।।<br />ತಸ್ಮಾತ್ತತ್ಕಾರ್ಯಭೂತೋಽಜ್ಞ ಏಕಾಕ್ಯದ್ಯ ಬಿಭೇತಿ ನಾ ।।  ೫೮ ।। </div>
				<div class="verse">ಏವಂ ಭಯಾಭಿಭೂತಃ ಸ ಈಕ್ಷಾಂಚಕ್ರೇಽಥ ಲೋಕವತ್ ।। <br />ಭಯಾಹೇತು ಯಥಾತತ್ತ್ವದರ್ಶನಂ ಕೃತವಾನ್ವಿಭುಃ ।।  ೫೯ ।।  </div>
				<div class="verse">ಸ್ರಜೀವ ಕಲ್ಪಿತಾಹಿರ್ನಾ ತತ್ರ್ರಾಸಾದಾಕುಲೇನ್ದ್ರಿಯಃ ।।<br />ಆಲೋಚಯೇದ್ಯಥಾತತ್ತ್ವಂ ಭೀಧ್ವಸ್ತೌ ತದ್ವದೀಶ್ವರಃ ।।  ೬೦ ।।  </div>
				<div class="verse">ಆಲೋಚಯನ್ಯಥಾತತ್ತ್ವಮಪಾಸ್ತಧ್ವಾನ್ತತದ್ಭವಮ್ ।।<br />ಅನನ್ಯಾನುಭವಂ ಸಾಕ್ಷಾದ್ದದರ್ಶೈಕಾತ್ಮ್ಯಮಾತ್ಮನಿ ।।  ೬೧ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಶಿಖಿಪ್ಲುಷ್ಟಮಹತ್ತಮಾಃ ।।<br />ಆಪ್ತಾಶೇಷಪುಮರ್ಥೋಽಥ ಸೋಽಮನ್ಯತ ತತೋ ವಿರಾಟ್ ।।  ೬೨ ।।  </div>
				<div class="verse">ದೇಹೇನ್ದ್ರಿಯಮನೋಬುದ್ಧಿಭಾವಾಭಾವಾದಿಸಾಕ್ಷಿಣಮ್ ।।<br />ಪ್ರತ್ಯಞ್ಚಂ ಮದಿತಿ ಪ್ರಾಹ ತದೃಷ್ಟ್ಯಾ ನೇಕ್ಷತೇ ದ್ವಯಮ್ ।।  ೬೩ ।।  </div>
				<div class="verse">ಪ್ರತೀಚ್ಯೇವ ಯದೇಹಾಽಽತ್ಮಾ ಪ್ರತ್ಯಗಾತ್ಮಾನಮೀಕ್ಷತೇ ।। <br />ಅನ್ವಯವ್ಯತಿರೇಕಾಭ್ಯಾಂ ಬ್ರಹ್ಮಸ್ಮೀತಿ  ತದೇಕ್ಷತೇ ।।  ೬೪ ।।  </div>
				<div class="verse">ಪ್ರತ್ಯಗ್ದೃಷ್ಟ್ಯಾ ತದಜ್ಞಾನತಜ್ಜಂ ನೈವೇಕ್ಷತೇ ಸ್ವತಃ ।।<br />ಬ್ರಹ್ಮಪ್ರತೀಚೋರೈಕಾತ್ಮ್ಯಾತ್ತದೂರೀಕೃತ್ಯ ಗರ್ಜತಿ ।।  ೬೫ ।।  </div>
				<div class="verse">ಪ್ರತ್ಯಕ್ತಾಂ ಮದಿತಿ ಪ್ರಾಹ ತ್ವನ್ಯನ್ನಾಸ್ತೀತಿ ಚೈಕತಾಮ್ ।।<br />ಕಸ್ಮಾದಿತಿ ಚ ಹೇತೂಕ್ತಿರ್ಭೀತ್ಯಾಚಿಕ್ಷಿಪ್ಸಯಾ ಪರಮ್ ।।  ೬೬ ।।  </div>
				<div class="verse">ಪ್ರತ್ಯಕ್ತಾ ಬ್ರಹ್ಮಣೋ ಯಸ್ಮಾದ್ಬ್ರಹ್ಮತಾ ಚಾಽಽತ್ಮನಃ ಸ್ವತಃ ।। <br />ಏವಂ ಸತಿ ಕುತೋ ಮೇ ಭೀರಿತಿ ವಿದ್ವಾಂಸ್ರಪಾಯತೇ ।।  ೬೭ ।।  </div>
				<div class="verse">ಬ್ರಹ್ಮವಿದ್ಯಾಮೃತೇ ನಾನ್ಯದ್ಭಯಹೇತುವಿನಾಶಕೃತ್ ।।<br />ಸಂಭಾವ್ಯಮಿತಿ ನಃ ಪ್ರಾಹ ತತ ಏವೇತಿ ಚ ಶ್ರುತಿಃ ।।  ೬೮ ।।  </div>
				<div class="verse">ಪ್ರತ್ಯಗಜ್ಞಾನಮೇವೈಕಂ ಭೀತಿಹೇತುರ್ಭವೇದ್ಯದಿ ।। <br />ತತ ಏವೇತಿ ವಚನಂ ತದೇವಂ ಸ್ಯಾತ್ಸಮಞ್ಜಸಮ್ ।।  ೬೯ ।।  </div>
				<div class="verse">ಕಸ್ಮಾದ್ಧ್ಯಭೇಷ್ಯದಿತಿ ಚ ಪೂರ್ವೋಕ್ತಾರ್ಥಸಮರ್ಥನಮ್ ।।<br />ಶ್ರುತ್ಯಾಽಕಾರಿ ಕುತೋ ಭೀತಿರ್ಧ್ವಸ್ತಾಜ್ಞಾನತದುದ್ಭವೇ ।।  ೭೦ ।।  </div>
				<div class="verse">ಪ್ರಜಾಪತೇರಾವಿರಭೂತ್ಕುತ ಏಕತ್ವದಂರ್ಶನಮ್ ।।<br />ಶಾಸ್ರಾಚಾರ್ಯಾದಿತದ್ಧೇತೋರಸತ್ತ್ವಾತ್ತದಸಂಭವಃ ।।  ೭೧ ।।  </div>
				<div class="verse">ಅನ್ಯಾನಪೇಕ್ಷಂ ತದಭೂದಿತಿ ಚೇನ್ನೈವಮಿಷ್ಯತೇ ।। <br />ಅಸ್ಮದಾದೇರಪಿ ತಥಾ ಪ್ರಸಙ್ಗಃ ಸ್ಯಾನ್ನ ಚೇಕ್ಷ್ಯತೇ ।।  ೭೨ ।।  </div>
				<div class="verse">ಮತಂ ಜನ್ಮಾನ್ತರಾಭ್ಯಾಸಸಂಸ್ಕಾರೋತ್ಥಮಿದಂ ಯದಿ ।।<br />ನೈರರ್ಥಕ್ಯಪ್ರಸಕ್ತಿಃ ಸ್ಯಾತ್ಸಮ್ಯಗ್ಜ್ಞಾನಸ್ಯ ಸರ್ವತಃ ।।  ೭೩ ।।  </div>
				<div class="verse">ದಗ್ಧಾಶೇಷಾನ್ತರಾಯಸ್ಯ ವಿರಾಜೋಽಪಿ ಮಹತ್ತಮಃ ।।<br />ನಾಧಾಕ್ಷೀದಾತ್ಮವಿದ್ಯಾ ನಃ ಕಾಽಽಶಾಽವಿದ್ಯಾಪನುತ್ತಯೇ ।।  ೭೪ ।।  </div>
				<div class="verse">ಅನ್ತ್ಯ ಏವ ತಮೋಘಾತೀ ಪ್ರತ್ಯಯಶ್ಚೇನ್ಮತಂ ಯದಿ ।।<br />ಸ್ಯಾದನೈಕಾನ್ತಿಕೋ ಹೇತುರನ್ಯಾನ್ತ್ಯೇಷ್ವಸಮೀಕ್ಷಣಾತ್ ।।  ೭೫ ।।  </div>
				<div class="verse">ನಾನ್ತ್ಯೋಽವಿದ್ಯಾಪನುದ್ಬೋಧ ಇತಿ ಸರ್ವತ್ರ ಗಮ್ಯತಾಮ್ ।।<br />ಐಕಾತ್ಮ್ಯವಸ್ತುಬೋಧಿತ್ವಾದುಪಾನ್ತ್ಯಪ್ರತ್ಯಯೋ ಯಥಾ ।।  ೭೬ ।।  </div>
				<div class="verse">ಸ್ಯಾದ್ವಾ ಸತ್ಸಾಧನೋತ್ಪತ್ತೇರ್ಲೋಕವಜ್ಜ್ಞಾನಮಾತ್ಮನಃ ।।<br />ಯಥೇಹ ಕಾರ್ಯಕರಣೈಃ ಪುಣ್ಯಕರ್ಮೋದ್ಭವೈರ್ನೃಣಾಮ್ ।।  ೭೭ ।।  </div>
				<div class="verse">ಪ್ರಜ್ಞಾ ಮೇಧಾ ಸ್ಮೃತಿಃ ಸ್ಥೈರ್ಯೇ ಜ್ಞಾನಾದಾವವಸೀಯತೇ ।। <br />ವೈಶಾರದ್ಯಂ ತಥೈವ ಸ್ಯಾದ್ವಿರಾಜೋಽಪಿ ಮಹಾಧಿಯಃ ।।  ೭೮ ।।  </div>
				<div class="verse">ಜ್ಞಾನಮಪ್ರತಿಘಂ ಯಸ್ಯ ವೈರಾಗ್ಯಂ ಚ ಜಗತ್ಪತೇಃ ।।<br />ಐಶ್ವರ್ಯಂ ಚೈವ ಧರ್ಮಶ್ಚ ಸಹಸಿದ್ಧಮಿತಿ ಸ್ಮೃತಿಃ ।।  ೭೯ ।।  </div>
				<div class="verse">ಸಹೈವ ಸಿದ್ಧಂ ಚೇಜ್ಜ್ಞಾನಂ ಭೀತಿಹೇತೋರಸಂಭವಃ ।।<br />ಧ್ವಾನ್ತಾಪಧ್ವಂಸಿರವಿಣಾ ನ ತಮಃ ಸಹ ಜಾಯತೇ ।।  ೮೦ ।। </div>
				<div class="verse">ನೈವಮನ್ಯೋಪದೇಶಾರ್ಥಪ್ರತಿಷೇಧಪರತ್ವತಃ ।।<br />ಸಹಸಿದ್ಧಗಿರಸ್ತಸ್ಮಾನ್ನೈಷ ದೋಷಃ ಪ್ರಸಜ್ಯತೇ ।।  ೮೧ ।।  </div>
				<div class="verse">ಶ್ರದ್ಧಾತಾತ್ಪರ್ಯಶುಶ್ರೂಷಾಪ್ರಣಿಪಾತಾದಿ ಸಾಧನಮ್ ।।<br />ವಿದ್ಯಾಜನ್ಮೈಕಹೇತೂನಾಂ ವೈಫಲ್ಯಂ ಚೇನ್ನ ತದ್ಯತಃ ।।  ೮೨ ।।  </div>
				<div class="verse">ಗುಣವದ್ದೋಷವದ್ರೂಪವಿಕಲ್ಪಿತಸಮುಚ್ಚಿತಮ್ ।।<br />ವಿದ್ಯಾಜನ್ಮೈಕಹೇತುತ್ವಾಲ್ಲೋಕವತ್ಸ್ಯಾತ್ಸಮಞ್ಜಸಮ್ ।।  ೮೩ ।।  </div>
				<div class="verse">ರೂಪಾದಿಜ್ಞಾನಸಂಭೂತೌ ತದ್ಧೇತೂನಾಮನೇಕಧಾ ।।<br />ವಿಕಲ್ಪೋ ದೃಶ್ಯತೇ ಲೋಕೇ ತಥೇಹಾಪೀತಿ ನಿಶ್ಚಿತಿಃ ।।  ೮೪ ।।  </div>
				<div class="verse">ಗುಣವದ್ದೋಷವತ್ತ್ವಂ ಚ ತಥೈವ ಚ ಸಮುಚ್ಚಯಃ ।।<br />ಪ್ರಬೋಧೋತ್ಪತ್ತಿಹೇತೂನಾಂ ದೃಷ್ಟೋ ಬೋಧಾದಿಕಾರ್ಯಕೃತ್ ।।  ೮೫ ।।  </div>
				<div class="verse">ವೃಷದಂಶಾದಯೋ ರಾತ್ರೌ ನೇತ್ರಗೋಚರಸಂಗತಿ -<br />ಮಾತ್ರೇಣ ರೂಪಂ ವೀಕ್ಷನ್ತೇ ನಾಪೇಕ್ಷನ್ತೇ ತತೋಽಪರಮ್ ।।  ೮೬ ।।  </div>
				<div class="verse">ಅತೀತಾನಾಗತಾದ್ಯರ್ಥಜ್ಞಾನೋತ್ಪತ್ತೌ ಚ ಹೇತುತಾಮ್ ।।<br />ಯೋಗಿನಾಂ ಮನ ಏವ ಸ್ಯಾದಸ್ಮಾಕಂ ಸರ್ವ ಏವ ತು ।।  ೮೭ ।।  </div>
				<div class="verse">ದೋಷವದ್ಗುಣವತ್ತ್ವೇನ ವಿಕಲ್ಪೋಽನೇಕಧಾ ಪುನಃ ।।<br />ಮಾತೃಮಾನಪ್ರಮೇಯಾಣಾಂ ಗುಣಾವದ್ದೋಷವತ್ತ್ವತಃ ।।  ೮೮ ।। </div>
				<div class="verse">ನಾತಿಕ್ರಾನ್ತಭವೇ ತ್ವಾಸೀಹ್ಬ್ರಹ್ಮವಿದ್ಯಾ ಪ್ರಜಾಪತೇಃ ।।<br />ಇತ್ಯೇತದ್ಗಮ್ಯತೇಽವಿದ್ಯಾಭಯಾರತ್ಯಾದಿಮತ್ತ್ವತಃ ।।  ೮೯ ।।  </div>
				<div class="verse">ವಿದ್ಯಾಯಾಂ ಚೇನ್ನ ಮೋಕ್ಷೋಽಭೂತ್ಕಸ್ಯಾಽಽಶಾ ನೋ ವೃಥಾ ಭವೇತ್ ।।<br />ಮೋಕ್ಷೇ ಭಯಶ್ರುತೇರ್ನಾರ್ಥಸ್ತತ್ರ ಕೋ ಮೋಹ ಇತ್ಯತಃ ।।  ೯೦ ।।  </div>
				<div class="verse">ಏಕಾಕಿನೋ ವಿರಾಜೋ ವಾಽವಿದ್ಯಾಸಂವೀತಚೇತಸಃ ।।<br />ಪೂರ್ವಜನ್ಮೋತ್ಥಸಂಸ್ಕಾರಾದ್ಭಯಮಾವಿರಭೂದಿಹ ।।  ೯೧ ।।  </div>
				<div class="verse">ಭಯಪ್ರಧ್ವಂಸಿನಂ ಹೇತುಮೀಕ್ಷಾಂಚಕ್ರೇಽಥ ಜಾತಭೀಃ..<ಬ್ರ್ />ಮತ್ತೋ ಯನ್ನಾನ್ಯದಸ್ತೀತಿ ಹ್ಯಥ ಕಸ್ಮಾದ್ವಿಭೇಮ್ಯಹಮ್ ।।  ೯೨ ।।  </div>
				<div class="verse">ಏಕ ಏವಾಹಮಸ್ಮೀಹ ದ್ವಿತೀಯಾದ್ಧಿ ಭಯೋತ್ಥಿತಿಃ ।।<br />ದ್ವಿತೀಯೋ ನ ಮದನ್ಯೋಽಸ್ತಿ ಕಸ್ಮಾದ್ಧೋತೋಯಂ ಮಮ ।।  ೯೩ ।।  </div>
				<div class="verse">ತತ ಏವ ವಿರಾಡೈಕ್ಯವಿಜ್ಞಾನಾದೇವ ತದ್ಭಯಮ್ ।।<br />ವೀಯಾಯ ನ ಪರಜ್ಞಾನಾದತೋಽರತಿರಪೀಷ್ಯತೇ ।।  ೯೪ ।। </div>
				<div class="verse">ಏಕಾಕ್ಯಸ್ಮೀತಿವಿಜ್ಞಾನಾತ್ರ್ರೈಲೋಕ್ಯಾತ್ಮೈಕಗೋಚರಾತ್ ।।<br />ಅಗಾದ್ಭಯಂ ಯತೋಽತೋಽಭೂದರತಿಸ್ತಸ್ಯ ಕಾಮಿನಃ ।।  ೯೫ ।।  </div>
				<div class="verse">ಸಮ್ಯಗ್ವಿಜ್ಞಾನವಿಧ್ವಸ್ತಾವವಿದ್ಯಾಯಾಃ ಕುತೋಽರತಿಃ ।।<br />ಧ್ವಸ್ತಾನ್ಧ್ಯಸ್ಯಾಪಿ ಸಾ ಚೇತ್ಸ್ಯಾದನಿರ್ಮೋಕ್ಷಃ ಪ್ರಸಜ್ಯತೇ ।।  ೯೬ ।।  </div>
				<div class="verse">ನಾವಿದ್ಯಾಘಾತಿವಿಜ್ಞಾನಾದ್ಭಯಧ್ವಸ್ತಿರಭೂದ್ವಿಭೋಃ ।।<br />ಅರತ್ಯುದ್ಭೂತಿಲಿಙ್ಗೇನ ಹ್ಯಯಮರ್ಥೋಽವಸೀಯತೇ ।।  ೯೭ ।।  </div>
				<div class="verse">ನ ಚೇಹಾವಸರೋಽಸ್ತ್ಯಸ್ಯ ಸಮ್ಯಗ್ಜ್ಞಾನಸ್ಯ ಕಶ್ಚನ ।।<br />ಪಿಣ್ಡಸೃಷ್ಟೌ ಪ್ರವೃತ್ತಾಯಾಂ ನಾಕಸ್ಮಾಜ್ಜ್ಞಾನಗೀಃ ಶುಭಾ ।।  ೯೮ ।।  </div>
				<div class="verse">ಪ್ರಕ್ರಿಯಾನುಚಿತಂ ವಸ್ತು ಸುಸಾಧ್ವಪಿ ಸಮೀರಿತಮ್ ।।<br />ಅಕಾಲಕುಸುಮಾನೀವ ನೈವ ಪ್ರೀತಿಕರಂ ಸತಾಮ್ ।।  ೯೯ ।।  </div>
				<div class="verse">ಮಿಥುನಾರತಿಮೋಹಾದೇಃ ಪ್ರತ್ಯಗ್ಯಾಥಾತ್ಮ್ಯವೇದಿನಃ ।।<br />ಆಗಮೈಸ್ತು ನಿಷಿದ್ಧತ್ವಾತ್ಕುತಸ್ತಸ್ಯೇಹ ಸಂಭವಃ ।।  ೧೦೦ ।।  </div>
				<div class="verse">ಆತ್ಮಕ್ರೀಡ ಆತ್ಮರತಿಕ್ರಿಯಾವಾನಿತಿ ಚಾಽಽಗಮಃ ।। <br />ತಥಾಽಽತ್ಮಮಿಥುನ ಇತಿ ಯಸ್ತ್ವಾತ್ಮರತಿರಿತ್ಯಪಿ ।।  ೧೦೧ ।।  </div>
				<div class="verse">ಕಾರ್ಯಕಾರಣಸಂಬನ್ಧಃ ಸಾವಿದ್ಯಸ್ಯೈವ ಯುಕ್ತಿಮಾನ್ ।।<br />ಅಪೂರ್ವಾನಪರಾದ್ಯುಕ್ತೇರ್ನ ಧ್ವಸ್ತಾನ್ಧ್ಯಸ್ಯ ಯುಜ್ಯತೇ ।।  ೧೦೨ ।।  </div>
				<div class="verse">ಅಪ್ಯುತ್ಪನ್ನಾತ್ಮಬೋಧಾನಾಮಧಿಕಾರಾಸಮಾಪ್ತಿತಃ ।।<br />ಅರತ್ಯಾದಿ ಯಥಾ ದೃಷ್ಟಂ ತಥೈವ ಸ್ಯಾತ್ಪ್ರಜಾಪತೇಃ ।।  ೧೦೩ ।।  </div>
				<div class="verse">ಅಪ್ರವಿಷ್ಟಸ್ವಭಾವಸ್ಯ ಸಶಬ್ದೇನ ಪರಿಗ್ರಹಾತ್ ।।<br />ಸ ಏಷ ಇತ್ಯತ್ರ ವಾಕ್ಯೇ ನೈವಾಽಽಕಸ್ಮಿಕಶಬ್ದನಮ್ ।।  ೧೦೪ ।।  </div>
				<div class="verse">ಅಸಂತೋಷಾಕ್ಷಮಾಹೇತೋಶ್ಚೇತಸೋ ಯಾಽನವಸ್ಥಿತಿಃ ।। <br />ಸಾ ವಿಧ್ವಸ್ತಾತ್ಮಮೋಹಸ್ಯಾಪ್ಯರತಿಃ ಸಂಬಭೂವ ಹ ।।  ೧೦೫ ।।  </div>
				<div class="verse">ಯತೋಽರತಿಗ್ರಹಗ್ರಸ್ತಧಿಷಣೋಽಭೂತ್ಪ್ರಜಾಪತಿಃ ।।<br />ಏಕಾಕೀ ತೇನ ತತ್ಸೃಷ್ಟಾವೇಕೋ ನ ರಮತೇ ನರಃ ।।  ೧೦೬ ।।  </div>
				<div class="verse">ಶ್ರೌತ್ವಾಽನಯಾ ಪ್ರಸಿದ್ಧ್ಯಾ ತು ಕಾರ್ಯಲಿಙ್ಗೇಶ್ಚ ಕಾರಣಮ್ ।।<br />ಸದಾಽನುಮಿನ್ವತೇ ಸಾಂಖ್ಯಾಸ್ತಥಾ ಚಾನ್ಯೇಽಪಿ ವಾದಿನಃ ।।  ೧೦೭ ।।  </div>
				<div class="verse">ಅರತ್ಯಪನುನುತ್ಸುಃ ಸನ್ಸ ದ್ವಿತೀಯಂ ಯಥಾರೂಚಿ ।। <br />ವಿರಾಡೈಚ್ಛದೃತೇಽವಿದ್ಯಾಂ ನೇಚ್ಛೇಶಸ್ಯೋಪಪದ್ಯತೇ ।।  ೧೦೮ ।।  </div>
				<div class="verse">ಸೋಽರತ್ಯತಿಗ್ರಹಾವಿಷ್ಟಸ್ತದಪಧ್ವಸ್ತಯೇ ವಿರಾಟ್ ।।<br />ಸಂಸಕ್ತಜಾಯಾಪುಂಮಾನೋ ಯಾವಾಂಸ್ತಾವಾನ್ವಭೂವ ಹ ।।  ೧೦೯ ।।  </div>
				<div class="verse">ಸ್ರೀಪುಮಾಂಸೌ ಪರಿಷ್ವಕ್ತೌ ಯಾವನ್ಮಾನೌ ಬಭೂವತುಃ ।।<br />ಸ ತಾವತ್ಪರಿಮಾಣೋಽಭೂದ್ಯೋಗೇನ ಪರಮೇಶ್ವರಃ ।।  ೧೧೦ ।।  </div>
				<div class="verse">ಇಚ್ಛಾಮಾತ್ರಮರತ್ಯುತ್ಥಂ ಪುಂಸ್ಯಲಬ್ಧಸ್ಥಿತಿ ಸ್ರಿಯಮ್ ।।<br />ಪ್ರಯುಙ್ಕೇ ಯೋಗ್ಯತಸ್ತಸ್ಯಾಸ್ತದಲಬ್ಧ್ವಾಽರತಿಃ ಪ್ರಭೋಃ ।।  ೧೧೧ ।।  </div>
				<div class="verse">ಉಪಸ್ಥಿತೇ ಚ ಮನಸಿ ತಸ್ಯ ಯೋಷಿದಭೂತ್ಕ್ರತೋಃ ।।<br />ಸತ್ಯಸಂಕಲ್ಪಹೇತೋಃ ಸ ಸ್ರೀಸಕ್ತ ಇವ ಚಾಭವತ್ ।।  ೧೧೨ ।।  </div>
				<div class="verse">ಮಿಥುನದ್ವಾರಿಕಾ ಯಾಽಸ್ಯ ಸೃಷ್ಟಿಃ ಸೈವೈಧುನೋಚ್ಯತೇ ।।<br />ಯತೋಽಸಾವಿಮಮೇವಾಥ ದ್ವಿಧಾಽಽತ್ಮಾನಮಪಾತಯತ್ ।।  ೧೧೩ ।।  </div>
				<div class="verse">ಇಮಮೇವೇತ್ಯವಧೃತೇರ್ನ ವಿರಾಜೋ ದ್ವಿಧಾಽಭಿಧಾ ।।<br />ಯಃ ಸ್ರೀಪುಂಸ್ಪರಿಮಾಣೋಽಭೂತ್ಸ ಏವಾತೋ ದ್ವಿಧಾಕೃತಃ ।।  ೧೧೪ ।।  </div>
				<div class="verse">ಪಾತನಾದೇವ ನಿರ್ವೃತ್ತೇಃ ಪತಿಪತ್ನ್ಯೌ ಜಗತ್ಯಪಿ ।।<br />ಯೋಷಿದ್ವಿದಲವದ್ಭಾತಿ ಪುಂಸಃ ಶುಕ್ತ್ಯಾದಿಭಾಗವತ್ ।।  ೧೧೫ ।।  </div>
				<div class="verse">ಸ್ತ್ಯಾಕಾಙ್ಕ್ಷೋ ಹಿ ತು ಭಾಗೋಽಯಂ ಪುಮಾಕಾಶಸ್ತತಃ ಸ್ರಿಯಾ ।।<br />ಸಮ್ಯಗಾಪೂರ್ಯತೇ ವ್ಯೋಮ ಶುಕ್ತಿಸಂಪುಟವದ್ಧ್ರುವಮ್ ।।  ೧೧೬ ।।  </div>
				<div class="verse">ವಿರಾಜಮಮೃಜದ್ಬ್ರಹ್ಮಾ ಸೋಽಸೃಜತ್ಪುರುಷಂ ವಿರಾಟ್ ।।<br />ಪುರುಷಂ ತಂ ಮನುಂ ವಿದ್ಧಿ ಯಸ್ಯೇಯಂ ಮಾನವೀ ಪ್ರಜಾ ।।  ೧೧೭ ।।  </div>
				<div class="verse">ತಾಂ ಸ್ರಿಯಂ ಮೈಥುನೇನಾಥ ಮನುಃ ಸಮಭವತ್ತದಾ ।।<br />ಸ್ವಕರ್ಮಭಿರ್ನಿಯುಕ್ತಃ ಸಂಸ್ತಥಾ ಚೋತ್ಪಾದ್ಯ ಕರ್ಮಭಿಃ ।।  ೧೧೮ ।।  </div>
				<div class="verse">ಭೂರಿಜಾತ್ಯಭಿಸಂಬನ್ಧೋ ಜನ್ಯಕರ್ಮವಶಾತ್ಸ್ರಿಯಾಃ ।।<br />ಮನೋಶ್ಚೈವಂ ಸಮರ್ಜೇದಮಾಪಿಪೀಲಿಕಮಾತ್ಮನಃ ।।  ೧೧೯ ।। </div>
				<div class="verse">ದ್ವಂದ್ವಯುಕ್ತಂ ಜಗತ್ಯಸ್ಮಿನ್ಯಾವತ್ಕಿಂಚಿತ್ಸಮೀಕ್ಷ್ಯತೇ ।। <br />ತದಸ್ರಾಕ್ಷೀನ್ಮನುಃ ಸರ್ವೇ ಸ್ರೀಪುಂದ್ವಂದ್ವಪ್ರಯೋಗತಃ ।।  ೧೨೦ ।।  </div>
				<div class="verse">ಮನೋಃ ಸಶತರೂಪಸ್ಯ ಪಿಣ್ಡಸೃಷ್ಟಿರಿಹೋದಿತಾ ।।<br />ಸೋಮಾಗ್ನೀನ್ದ್ರಾದಿಕಾ ಯಾಽಪಿ ಸಾಽಪ್ಯುಕ್ತವದಪೇಕ್ಷ್ಯಸಃ ।।  ೧೨೧ ।।  </div>
				<div class="verse">ಜಗತ್ಸೃಷ್ಟ್ವಾಽಽತ್ಮನಃ ಸಾಕ್ಷಾಜ್ಜ್ಞಾನಕರ್ಮಾದಿಸಾಧನಃ ।।<br />ಅವೇತ್ಸೃಷ್ಟಂ ಜಗತ್ಸ್ರಷ್ಟಾ ಹ್ಯಹಂ ವಾವಾಖಿಲಂ ಜಗತ್ ।।  ೧೨೨ ।।  </div>
				<div class="verse">ಅಹಂ ವಾವ ಜಗತ್ಸೃಷ್ಟಂ ಯತೋಽಸೃಕ್ಷ್ಯಹಮೇವ ತತ್ ।। <br />ಸೃಷ್ಟಿನಾಮಾ ಮನುರ್ಜಾತ ಏತಸ್ಮಾದೇವ ಕಾರಣಾತ್ ।।  ೧೨೩ ।।  </div>
				<div class="verse">ಯಥಾ ಮನುರಿದಂ ಸೃಷ್ಟಮಹಮಸ್ಮೀತ್ಯಬುಧ್ಯತ ।।<br />ಏವಮನ್ಯೋಽಪಿ ಯೋ ವೇದ ಸೃಷ್ಟಿಕೃತ್ಸ್ಯಾದಸಾವಪಿ ।।  ೧೨೪ ।।  </div>
				<div class="verse">ಮೃಷ್ಟಾನಾಮಥ ಭೂತಾನಾಮಗ್ನ್ಯಾದಿಪ್ರಮುಖಾ ಇಮಾಃ ।। <br />ಅನುಗ್ರಹೀತ್ರೀರ್ವಕ್ಷ್ಯಾಮೀತ್ಯತಃ ಪ್ರವವೃತೇ ಶ್ರುತಿಃ ।।  ೧೨೫ ।। </div>
				<div class="verse">ಭೇದಾದಧಿಕೃತೇರೇಷಾಮಗ್ನ್ಯಾದೀನಾಮನೇಕಧಾ ।।<br />ಭೇದೋ ವರ್ಣೇಷ ಸರ್ವೇಷ ಬ್ರಹ್ಮಕ್ಷತ್ರ್ರಾದಿಲಕ್ಷಣಃ ।।  ೧೨೬ ।।  </div>
				<div class="verse">ಅನುಗ್ರಾಹಕದೇವಾನಾಂ ಸರ್ಗೋಽಯಂ ಪ್ರಸ್ತುತೋ ಮಹಾನ್ ।।<br />ತತ್ರಾಗ್ನೇರುದಿತೋತ್ಪತ್ತಿರ್ನ ತ್ವಿನ್ದ್ರಾದೇರಿಹೋತ್ಯತೇ ।।  ೧೨೭ ।।  </div>
				<div class="verse">ಅವಿದ್ಯಾಧಿಕೃತೌ ತೇಷಾಂ ಸೃಷ್ಟಿರೂರ್ಧ್ವೇ ಪ್ರವಕ್ಷ್ಯತೇ ।।<br />ಕರ್ಮಾಧಿಕೃತಿಸಂಬನ್ಧಪ್ರತಿಪತ್ತ್ಯರ್ಥಮೇವ ತು ।।  ೧೨೮ ।।  </div>
				<div class="verse">ತಂ ಸರ್ಗಮುಕ್ತವತ್ಸರ್ವಮಪೇಕ್ಷ್ಯೇಹೋಪಸಂಹೃತಿಃ ।।<br />ಅವಿದ್ವದ್ದೇವತಾಭಿತ್ತಿಪ್ರತಿಷೇಧಾಯ ಸಾಂಪ್ರತಮ್ ।।  ೧೨೯ ।।  </div>
				<div class="verse">ಗುಣೋತ್ಪತ್ತಿಕ್ರಿಯಾರೂಪಸ್ತುತಿನಾಮಾದ್ಯುಪಾಧಿಭಿಃ ।।<br />ವಿಭಿತ್ಸನ್ತಿ ಸ್ವತೋಽಭಿನ್ನಾಂ ದೇವತಾಂ ಮೂಢದೃಷ್ಟಯಃ ।।  ೧೩೦ ।।  </div>
				<div class="verse">ಯದಿದಂ ಕರ್ಮಿಣಃ ಪ್ರಾಹು ಕರ್ಮಭೂಮಾವಮೇಧಸಃ ।।<br />ಅಮುಮಗ್ನಿಮಮುಂ ಸೋಮಂ ಯಜೇತಿ ಯಜಿಸಂಶ್ರವಾತ್ ।।  ೧೩೧ ।।  </div>
				<div class="verse">ಯಜೇತಿ ಲಿಙ್ಗಾನ್ನಿನ್ದೈಷಾ ಕಾರ್ಮಿಣಾಮೇವ ಗಮ್ಯತೇ ।।<br />ನ ತು ವಿಧ್ವಸ್ತಮೋಹಾನಾಂ ಪ್ರತ್ಯಙ್ಭಾತ್ರೈಕಶಾಯಿನಾಮ್ ।।  ೧೩೨ ।।  </div>
				<div class="verse">ಯಸ್ತ್ವಾತ್ಮರತಿರೇವ ಸ್ಯಾದಾತ್ಮತೃಪ್ತಶ್ಚ ಮಾನವಃ ।।<br />ಆತ್ಮನ್ಯೇವ ಚ ಸಂತುಷ್ಟಸ್ತಸ್ಯ ಕಾರ್ಯಂ ನ ವಿದ್ಯತೇ ।।  ೧೩೩ ।।  </div>
				<div class="verse">ಉತ್ಪನ್ನೈಕಾತ್ಮ್ಯಯಾಥಾತ್ಮ್ಯಭಾಸ್ವದ್ವಿಜ್ಞಾನಭಾಸ್ಕರ -<ಬ್ರ್ />ಸಂಪ್ಲುಷ್ಟಾವಿದ್ಯಾಬಹುಲತಮಸಾಂ ಕರ್ಮನಿಹ್ನುತಿಮ್ ।।  ೧೩೪ ।।  </div>
				<div class="verse">ಸರ್ವಕರ್ಮಾಧಿಕಾರಾಣಾಂ ನಿಷೇಧಂ ಪ್ರತ್ಯಪೀಪದತ್ ।।<br />ಪುರಾಣಃ ಶಾಶ್ಚತೋ ವಿಷ್ಣುಃ ಪ್ರಪನ್ನಾಯ ಕಿರೀಟಿನೇ ।।  ೧೩೫ ।।  </div>
				<div class="verse">ಮಿಥೋ ಭಿನ್ನಂ ಯದಾಹುಸ್ತ ಏಕೈಕಂ ದೇವಮಧ್ವರೇ ।।<br />ತದಸತ್ಪ್ರತಿಪತ್ತವ್ಯಂ ಯತೋಽಭಿನ್ನೈವ ದೇವತಾ ।।  ೧೩೬ ।।  </div>
				<div class="verse">ಭೇದಗ್ರಾಹಿ ನ ನೋ ಮಾನಂ ಘಟಾದಾವಪಿ ವಿದ್ಯತೇ ।।<br />ಕಿಮು ನಿಃಶೇಷಭಿನ್ನಾರ್ಥವ್ಯಾಪಿನ್ಯಾತ್ಮನ್ಯಸೌ ಮಯಿ ।।  ೧೩೭ ।।  </div>
				<div class="verse">ನಾಭಾವಾರಾದಿವದ್ವಿಶ್ಚಮಧ್ಯಾತ್ಮಾದಿವಿಭಾಗವತ್ ।। <br />ಓತಪ್ರೋತಾತ್ಮನಾ ತಸ್ಥೌ ವಿರಾಟ್ಮೂತ್ರಾದಿವಸ್ತುಷು ।।  ೧೩೮ ।।  </div>
				<div class="verse">ವಿವಿಧಾಽಸ್ಯೈ ವ ಸಾ ಸೃಷ್ಟಿರಿತಾ ಹೇತುಸಮೀರಣಮ್ ।।<br />ಕಾರಣಂ ನ ವಿಹಾಯೇಹ ಕಾರ್ಯಮನ್ಯತ್ರ ವರ್ತತೇ ।।  ೧೩೯ ।।  </div>
				<div class="verse">ಯತ ಏವಮತೋ ದೇವಾಃ ಸರ್ವೇಽಪಿ ಸ್ಯುಃ ಪ್ರಜಾಪತಿಃ ।।<br />ತಸ್ಯಾಂ ತಸ್ಯಾಮಧಿಕೃತೌ ತತ್ತದ್ರೂಪಂ ಪ್ರಪದ್ಯತೇ ।।  ೧೪೦ ।।  </div>
				<div class="verse">ಏಕ ಏವ ತು ವಿಶ್ವಾತ್ಮಾ ಮಾಯಯಾ ಮೋಹಯಞ್ಜಗತ್ ।। <br />ಏಕತಾಂ ಬಹುತಾಮೇತಿ ಕುಮ್ಭವನ್ಮಣಿಸಂಶ್ರಯ಼ಾತ್ ।।  ೧೪೧ ।।  </div>
				<div class="verse">ಅಭಿನ್ನ ಏವ ಭೂತಾತ್ಮಾ ಪ್ರತಿಭೂತಸಮಾಪ್ತಿತಃ ।।<br />ಏಕಧಾ ಬಹುಧಾ ಚೈವ ದೃಶ್ಯತೇ ಜಲಚನ್ದ್ರವತ್ ।।  ೧೪೨ ।।  </div>
				<div class="verse">ಅತ್ರ ವಿಪ್ರತಿಪದ್ಯನ್ತೇ ತದನ್ಯಾತ್ಮನಿಷೇಧಿನಃ ।।<br />ಹಿರಣ್ಯಗರ್ಭ ಏವಾಽಽತ್ಮಾ ಯಃ ಪರಾತ್ಮೇತಿ ಗೀಯತೇ ।।  ೧೪೩ ।।  </div>
				<div class="verse">ಸಂಸಾರ್ಯೇವೇಹ ಸ ಇತಿ ತಥಾಽನ್ಯೇಽಪಿ ಪ್ರಚಕ್ಷತೇ ।।<br />ಪಕ್ಷಯೋರನಯೋಃ ಶ್ರೇಯಾನ್ಕಃ ಪಕ್ಷ ಇತಿ ಚಿನ್ತ್ಯತೇ ।।  ೧೪೪ ।।  </div>
				<div class="verse">ವಿರಿಞ್ಚ ಏವ ತು ಪರೋ ಮನ್ತ್ರಬ್ರಾಹ್ಮಣವಾಕ್ಯತಃ ।।<br />ಇನ್ದ್ರಮಿತ್ಯಾದಿಮನ್ತ್ರೋಕ್ತಿರೇಷ ಬ್ರಹ್ಮೇತಿ ಚ ಶ್ರುತಿಃ ।।  ೧೪೫ ।। </div>
				<div class="verse">ಏತಮೇಕೇ ವದನ್ತ್ಯಗ್ನಿಂ ಯೋಽಸಾವಿತಿಸ್ಮೃತೇರಪಿ ।।<br />ಸಂಸಾರ್ಯೇವ ಸ ವಿಜ್ಞೇಯಃ ಶ್ರುತಿಮನ್ತ್ರಸ್ಮೃತೀರಣಾತ್ ।।  ೧೪೬ ।।  </div>
				<div class="verse">ಪಾಪ್ಮದಾಹಾರತಿಭೀತಿಮರ್ತ್ಯತ್ವಾದಿಶ್ರುತೇರ್ಮಿತೇಃ ।।<br />ಹಿರಣ್ಯಗರ್ಭಮಿತಿ ಚ ಸ್ಮಾರ್ತಾನ್ಯಪಿ ವಚಾಂಸಿ ನಃ ।।  ೧೪೭ ।।  </div>
				<div class="verse">ಬ್ರಹ್ಮಾ ವಿಶ್ವಸೃಜೋ ಧರ್ಮ ಇತಿ ಕರ್ಮಫಲಾತ್ಮತಾ ।। <br />ಸ್ಮೃತ್ಯಾಽಪ್ಯಭಾಣಿ ಬಹುಶಃ ಕಸ್ಯ ಸಂಸಾರಿರೂಪತಾ ।।  ೧೪೮ ।।  </div>
				<div class="verse">ಮಿಥೋವಿರುದ್ಧವಾದಿತ್ವಾದ್ದೂಯೋರಾಗಮಯೋರಪಿ ।।<br />ಅಪ್ರಾಮಾಣ್ಯಪ್ರಸಕ್ತಿಶ್ಚೇನ್ನ ಕ್ಲೃಪ್ತ್ಯನ್ತರಸಂಶ್ರಯಾತ್ ।।  ೧೪೯ ।।  </div>
				<div class="verse">ಪ್ರತ್ಯಗಜ್ಞಾನಜಾಽನೇಕವಿವಿಧೋಪಾಧಿಸಂಗತೇಃ ।।<br />ವಿರುದ್ಧಾರ್ಥತ್ವವಚಸಾಂ ಸ್ಯಾದೇಕತ್ರಾಪಿ ಸಂಭವಃ ।।  ೧೫೦ ।।  </div>
				<div class="verse">ಅಪಾಸ್ತಾವಿದ್ಯಾತಜ್ಜತ್ವಾದಸ್ಥೂದ್ಯುಕ್ತಿಗೋಚರಃ ।।<br />ಸ್ವಾಭಾಸಾವಿದ್ಯೋಪಾಧಿಃ ಸನ್ಸಾಕ್ಷ್ಯನ್ತರ್ಯಾಮಿತಾಂ ವ್ರಜೇತ್ ।।  ೧೫೧ ।।  </div>
				<div class="verse">ತಥಾ ಹಿರಣ್ಯಗರ್ಭತ್ವಂ ಬುದ್ಧ್ಯುಪಾಧಿಃ ಸ ಏವ ತು ।।<br />ತಮಃಸತ್ತ್ವರಜೋಯೋಗಾದ್ಯಾತಿ ಕ್ಷೇತ್ರಜ್ಞತಾಮಜಃ ।।  ೧೫೨ ।।  </div>
				<div class="verse">ಅಭಿನ್ನಬುದ್ಧ್ಯಾಽಭಿನ್ನತ್ವಂ ಭಿನ್ನಧೀಭಿಶ್ಚ ಭಿನ್ನತಾಮ್ ।।<br />ಏತಿ ಚಿತ್ಸ್ವತಮೋಹೇತೋರ್ಮ ಕಿಂಚಿದಪಿ ದುಃಸ್ಥಿತಮ್ ।।  ೧೫೩ ।।  </div>
				<div class="verse">ಅಶನಾಯಾವದುತ್ಪತ್ತೇರುತ್ಪನ್ನಾಃ ಪ್ರಾಣಿನೋಽಖಿಲಾಃ ।।<br />ಅತ್ತಾರೋಽತೋಽನ್ನವಿರಹಾನ್ನಾಲಂ ಸ್ಥಾನಾಯ ಸಂಹತಾಃ ।।  ೧೫೪ ।।  </div>
				<div class="verse">ತಸ್ಮಾತ್ಸೋಮಾನ್ನಸೃಷ್ಟ್ಯರ್ಥಂ ಪರೋ ಗ್ರನ್ಥೋಽವತಾರ್ಯತೇ ।।<br />ಯತ್ಕಿಂಚೇದಂ ಜಗತ್ಯಸ್ಮಿನ್ನಾರ್ದ್ರಂ ವಸ್ತೂಪಲಕ್ಷ್ಯತೇ ।।<br />ರೇತಸಸ್ತತ್ಸಸರ್ಜೇಶ ಉತ್ಪನ್ನಸ್ಥಿತಯೇಽಶನಮ್ ।।  ೧೫೫ ।।  </div>
				<div class="verse">ಜಗತ್ಕಾರಣರೂಪಿಣ್ಯ ಆಪೋ ರೇತೋಭಿಧಾ ಇಹ ।।<br />ಸೋಮ ಏವೇತ್ಯವಧೃತೇರಗ್ನೀಷೋಮವ್ಯವಸ್ಥಿತಿಃ ।।  ೧೫೬ ।।  </div>
				<div class="verse">ನಾನಾಕ್ರಿಯಾಭಿಸಂಬನ್ಧಾದಗ್ನಿಃ ಸೋಮಶ್ಚ ಗಮ್ಯತಾಮ್ ।।  ೧೫೭ ।।<br />ಸೋಮ ಏವೇತಿ ತಂ ವಿದ್ಯಾದ್ಯದ್ಯಗ್ನಿರಪಿ ಹೂಯತೇ ।।<br />ಸೋಮೋಽಪ್ಯಗ್ನಿರಿತಿ ಜ್ಞೇಯೋ ಯದಿ ತತ್ರಾಪಿ ಹೂಯತೇ ।।  ೧೫೮ ।।  </div>
				<div class="verse">ದ್ವೇಧಾ ಭಿನ್ನಂ ಜಗತ್ಸರ್ವಮನ್ನಮನ್ನಾದ ಏವ ಚ ।।<br />ಅನ್ನಂ ಚರಾಚರಂ ಕೃತ್ಸ್ನಮನ್ನಾದಃ ಪ್ರಾಣ ಉಚ್ಯತೇ ।।  ೧೫೯ ।।  </div>
				<div class="verse">ಫಲಾಭಿಧಿತ್ಸಯೇದಾನೀಂ ದೇವಸೃಷ್ಟಿವಿದಃ ಶ್ರುತಿಃ ।।<br />ಪ್ರವರ್ತತೇಽಥ ಸೈಷೇತಿ ತತ್ಸ್ತುತಿಸ್ತಾವದುಚ್ಯತೇ ।।  ೧೬೦ ।।  </div>
				<div class="verse">ಅನುಗ್ರಾಹಕದೇವಾನಾಂ ಯಾ ಸೃಷ್ಟಿರುದಿತಾ ಪುರಾ ।।<br />ಅತಿಸೃಷ್ಟಿರನುಗ್ರಾಹ್ಯಸೃಷ್ಟೇಃ ಸಾ ಸ್ಯಾತ್ಪ್ರಜಾಪತೇಃ ।।  ೧೬೧ ।।  </div>
				<div class="verse">ಅಶ್ರೇಯೋಭ್ಯೋಽನುಗ್ರಾಹ್ಯೇಭ್ಯಃ ಸಸರ್ಜ ಶ್ರೇಯಸಃ ಸುರಾನ್ ।।<br />ಯತೋಽತಿಸೃಷ್ಟಿಸ್ತೇನೇಯಂ ಯೈಷೇಹಾಗ್ನ್ಯಾದಿರೀರಿತಾ ।।  ೧೬೨ ।।  </div>
				<div class="verse">ಮರ್ತ್ಯೋ ವಾ ಯಜಮಾನಃ ಸನ್ನಸ್ರಾಕ್ಷೀದಮೃತಾನ್ಸುರಾನ್ ।।<br />ಅತಿಸೃಷ್ಟಿರತಃ ಪ್ರೋಕ್ತಾ ಸಾಽತಿಸಾಧ್ವೀತಿ ನಿಶ್ಚಿತಾ ।।  ೧೬೩ ।।  </div>
				<div class="verse">ಪ್ರಜಾಪತಿರಿವೈತಸ್ಯಾಂ ಸೃಷ್ಟೌ ಸ್ಯಾತ್ಸರ್ಗಕೃನ್ನರಃ ।। <br />ಯಥೋಕ್ತಸೃಷ್ಟಿವಿದ್ಯಃ ಸ್ಯಾತ್ತಸ್ಯೈತತ್ಫಲಮೀರಿತಮ್ ।।  ೧೬೪ ।।  </div>
				<div class="verse">ಅವಿದ್ಯಾಪಟಸಂವೀತಚಕ್ಷುಷಾಮಿಯದೇವ ತು ।।<br />ವೈದಿಕಂ ಸಾಧನಂ ಜ್ಞೇಯಂ ಜ್ಞಾನಕರ್ಮಸ್ವಭಾವಕಮ್ ।।  ೧೬೫ ।।  </div>
				<div class="verse">ಕರ್ತ್ರಾದಿಕಾರಕಾಪೇಕ್ಷಂ ವಿರಿಞ್ಚಾನ್ತಫಲಪ್ರದಮ್ ।।<br />ವ್ಯಾಕೃತಂ ತದಶೇಷೇಣ ಶ್ರುತ್ಯಾ ವ್ಯಾಖ್ಯಾಯಿ ಯತ್ಪುರಾ ।।  ೧೬೬ ।।  </div>
				<div class="verse">ಅಥೈತಸ್ಯ ಯಥೋಕ್ತಸ್ಯ ಸಾಧ್ಯಸಾಧನರೂಪಿಣಃ ।।<br />ಜಗತೋ ವ್ಯಾಕೃತಸ್ಯಾಭೂದ್ಬೀಜಾವಸ್ಥಾಽವಿನಶ್ಚರೀ ।। <br />ತನ್ನಿರ್ದಿದಿಕ್ಷಯಾ ಯತ್ನಾತ್ಪ್ರವೃತ್ತೈಷಾ ಪರಾ ಶ್ರುತಿಃ ।।  ೧೬೭ ।।  </div>
				<div class="verse">ಸಂಸೃತ್ಯನರ್ಥಸ್ಯ ಯತೋ ನಿದಾನಂ ಸೈವ ನಾಪರಮ್ ।।<br />ಯತೋ ಮೂಲಮನರ್ಥಾನಾಮಾತ್ಮಾಜ್ಞಾನಂ ಜಗತ್ಯಪಿ ।।  ೧೬೮ ।।  </div>
				<div class="verse">ತದ್ಧ್ವಂಸಾದೇವ ನಿಃಶೇಷಪುಮರ್ಥಾಪ್ತಿರತೋ ಭವೇತ್ ।।<br />ಜಿಹಾಸಿತಸ್ಯಾನರ್ಥಸ್ಯ ಹೇತುಃ ಸ್ಯಾತ್ಸಶರೀರತಾ ।।  ೧೬೯ ।।  </div>
				<div class="verse">ನ ವೈ ಸಶರೀರಸ್ಯೇತಿ ಶ್ರುತೇರಧ್ಯವಸೀಯತೇ ।।<br />ಧರ್ಮಾಧರ್ಮೌ ಚ ದೇಹಸ್ಯ ಯೋನಿರಿತ್ಯಾಗಮಾಶ್ರಯಾತ್ ।।  ೧೭೦ ।।  </div>
				<div class="verse">ವಿಹಿತಂ ಪ್ರತಿಷಿದ್ಧಂ ಚ ಕರ್ಮ ಮೂಲಂ ತಯೋರಪಿ ।।<br />ನ ಹ್ಯಕ್ರಿಯಸ್ಯ ಸಂಬನ್ಧೋ ಧರ್ಮೋಣಾಸ್ತೀತರೇಣ ವಾ ।।  ೧೭೧ ।।  </div>
				<div class="verse">ನಾಕಾರಕಸ್ಯ ಜಗತಿ ಕ್ರಿಯಯಾ ಸಂಗತಿಸ್ತಥಾ ।।  ೧೭೨ ।।<br />ತದ್ಭಾವಭಾವಹೇತುತ್ವಾತ್ಕಾರಕತ್ವಸ್ಯ ಕಾರಣಮ್ ।।<br />ರಾಗದ್ವೇಷೌ, ನ ತೌ ಮುಕ್ತ್ವಾ ಜಗತ್ಯನ್ಯತ್ಪ್ರವರ್ತಕಮ್ ।।  ೧೭೩ ।।  </div>
				<div class="verse">ಸ ಯಥಾಕಾಮ ಇತ್ಯುಕ್ತ್ವಾ ಕ್ರತ್ವಾದೇಃ ಪ್ರಸವಂ ಶ್ರುತಿಃ ।।<br />ಕಾಮಾಭಾವೇ ಚ ತದ್ಧಾನಿಂ ಯೋಽಕಾಮಶ್ಚೇತಿ ಚಾವದತ್ ।।  ೧೭೪ ।।  </div>
				<div class="verse">ಸಾಧ್ವಸಾಧ್ವಿತಿ ಚಾಧ್ಯಾಸೌ ಮೂಲಂ ವಿದ್ಯಾ ತಯೋರಪಿ ।। <br />ರಾಗದ್ವೇಷೌ ಯತೋ ದೃಷ್ಟೌ ನೈವರ್ತೇ ಸಾಧ್ವಸಾಧುನೀ ।।  ೧೭೫ ।।  </div>
				<div class="verse">ಅನ್ತರೇಣ ಪ್ರಮೇಯಾರ್ಥಂ ನಾಪಿ ತೇ ಸಾಧ್ವಸಾಧುನೀ ।।<br />ಸಾಧ್ವಸಾಧ್ವಿತಿ ವಾ ಜ್ಞಾನಂ ಜ್ಞಾತಮೇಯಸ್ಯ ಜಾಯತೇ ।।  ೧೭೬ ।।  </div>
				<div class="verse">ಪ್ರಮಾತೃತ್ವಾದಿಸಂಬನ್ಧೋ ನಾಸದಾತ್ಮಕವಸ್ತುನಿ ।।<br />ನಞ್ಘಟಾದ್ಯರ್ಥವಿಜ್ಞಾನಂ ಸತ್ಯೇವ ಜಗತೀಷ್ಯತೇ ।।  ೧೭೭ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಸಂಮೋಹಮೃತೇ ಸತ್ತ್ವಂ ನ ಕುತ್ರಚಿತ್ ।।<br />ಪ್ರತ್ಯಗ್ಯಾಥಾತ್ಮ್ಯಸಂಬುದ್ಧೌ ನ ಸತ್ತನ್ನಾಸದುಚ್ಯತೇ ।।  ೧೭೮ ।।  </div>
				<div class="verse">ಅಸಾಧಾರಣಮಜ್ಞಾನಂ ಪ್ರತೀಚ್ಯೇವ ಯತಃ ಸ್ಥಿತಮ್ ।। <br />ಏತತ್ಪ್ರಮೇಯಮೇವಾತಃ ಪ್ರಮಾಣಂ ನಾನ್ಯದಿಷ್ಯತೇ ।।  ೧೭೯ ।।  </div>
				<div class="verse">ಏವಂ ಪ್ರಮೇಯಸಿದ್ಧ್ಯರ್ಥಂ ಪ್ರವೃತ್ತೈಷೋತ್ತರಾ ಶ್ರುತಿಃ ।।<br />ಕ್ರಿಯಾಕಾರಕರೂಪೇಽಸ್ಮಿನ್ವ್ಯವಹಾರೇ ತಮೋನ್ವಯಾತ್ ।।<br />ಅಕ್ರಿಯಾಕಾರಕಂ ವಸ್ತು ಪಾರೋಕ್ಷ್ಯಾನ್ನೈವ ಲಭ್ಯತೇ ।।  ೧೮೦ ।।  </div>
				<div class="verse">ತದ್ಧ್ಯದೃಷ್ಟಂ ಸದಜ್ಞಾನಕಾರ್ಯಂ ಸ್ರಗಿವ ಪನ್ನಗಮ್ ।।<br />ಸರ್ವಂ ಬಿಭರ್ತ್ಯಸಕ್ತಂ ಸದಸಕ್ತಮಿತಿ ಚ ಸ್ಮೃತೇಃ ।।  ೧೮೧ ।।  </div>
				<div class="verse">ಅಪೂರ್ವಾದ್ಯಾತ್ಮಕಂ ವಸ್ತು ಯತ್ರ ಸಾಕ್ಷಾತ್ಪ್ರಸಿಧ್ಯತಿ ।।<br />ತತ್ಕಾರ್ತ್ಸ್ನ್ಯಾಲ್ಲಭ್ಯತೇ ತತ್ರ ವ್ಯವಹಾರೋ ನ ಮೋಹಜಃ ।।  ೧೮೨ ।। <br />ಯಥಾಸಿದ್ಧಾನುವಾದೇನ ಪೂರ್ವಂ ನೋ ಹ್ಯಭ್ಯಧಾತ್ಸ್ಫುಟಮ್ ।।  ೧೮೩ ।। </div>
				<div class="verse">ಪದಾನೀಹ ತದರ್ಥಾಂಶ್ಚ ಪ್ರಸಿದ್ಧಾನೇವ ಲೋಕತಃ ।।<br />ಆದಾಯ ಕರ್ಮಶಾಸ್ರಂ ತನ್ನಿಷೇಧವಿಧಿವೋಧಕೃತ್ ।।  ೧೮೪ ।।  </div>
				<div class="verse">ಇತಃ ಪರಂ ವಸ್ತುತತ್ತ್ವಪರೀಕ್ಷಣಕೃತಕ್ಷಣಾ ।।<br />ಶ್ರುತಿಃ ಪ್ರವೃತ್ತಾಽತಸ್ತಾವತ್ಪ್ರಮೇಯೋಽರ್ಥೋಽತ್ರ ಚಿನ್ತ್ಯತೇ ।।  ೧೮೫ ।।  </div>
				<div class="verse">ಸಂಸಾರಾಖ್ಯಮಹಾವ್ಯಾಧೇಃ ಕಿಂ ಮೂಲಮಿತಿ ಚಿನ್ತ್ಯತೇ ।।<br />ತದ್ಧ್ವಸ್ತಯೇ ಚಿಕಿತ್ಸೇಯಂ ತದಾ ಫಲವತೀ ಭವೇತ್ ।।  ೧೮೬ ।।  </div>
				<div class="verse">ಊರ್ಧ್ವಮೂಲ ಇತಿ ತಥಾ ಮನ್ತ್ರವರ್ಣೋಽಪಿ ವಿದ್ಯತೇ ।।<br />ಗೀತಾಸ್ವಪಿ ತಥೈವೈತದೂರ್ಧ್ವಮೂಲಮಿತೀರಣಮ್ ।।  ೧೮೭ ।।  </div>
				<div class="verse">ಅಶೇಷಾನರ್ಥಮೂಲಸ್ಯ ಪ್ರತ್ಯಗಜ್ಞಾನರೂಪಿಣಃ ।।<br />ಧ್ವಸ್ತೌ ಧ್ವಸ್ತಿರನರ್ಥಾನಾಂ ಪುಮರ್ಥಶ್ಚ ಸಮಾಪ್ಯತೇ ।।  ೧೮೮ ।।  </div>
				<div class="verse">ನಿರಸ್ತಾತಿಶಯಾನನ್ದರೂಪತಾ ಪ್ರತ್ಯಗಾತ್ಮನಃ ।।<br />ಅಥೈಷ ಯೋ ವೈ ಭೂಮೇತಿ ಶ್ರುತ್ಯೈವ ಪ್ರತಿಪಾದ್ಯತೇ ।।  ೧೮೯ ।।  </div>
				<div class="verse">ಸ್ವತ ಆನನ್ದಯಾಥಾತ್ಮ್ಯಾತ್ಕುತೋ ದುಃಖೇನ ಸಂಪ್ಲುತಿಃ ।।<br />ತಥಾಽಪಿ ನಿಹ್ನುತೇ ಶಾಸ್ರಂ ನ ಲಿಪ್ಯತ ಇತೀರಣಾತ್ ।।  ೧೯೦ ।।  </div>
				<div class="verse">ಅಜ್ಞಾತಾತ್ಮೈಕಸಂಸಿದ್ಧಬೀಜಾವಸ್ಥಮಿದಂ ಜಗತ್ ।।<br />ತದಿತ್ಯನೇನಾಭ್ಯಧಾಯಿ ಪರೋಕ್ಷಾರ್ಥಾಭಿಧಾಯಿನಾ ।।  ೧೯೧ ।।  </div>
				<div class="verse">ಅವ್ಯಾಕೃತಸ್ಯ ಜಗತೋ ಭೂತಕಾಲಾಭಿಸಂಗತೇಃ ।।<br />ಸುಖಾವಬುದ್ಧಯೇ ಹೇತಿ ನಿಪಾತೋಽತ್ರ ಪ್ರಯುಜ್ಯತೇ ।।  ೧೯೨ ।।  </div>
				<div class="verse">ನಾಮರೂಪಾದಿವಿಕೃತಂ ಪರಾಹ್ಭಾನೈಕಗೋಚರಃ ।।<br />ಸಹಸ್ರಭೇದವತ್ಸಾಕ್ಷಾದಿದಮಾ ಜಗದುಚ್ಯತೇ ।।  ೧೯೩ ।।  </div>
				<div class="verse">ಸಾಮಾನಾಧಿಕರಣ್ಯಸ್ಯ ತದಿದಂಪದಯೋಃ ಶ್ರುತೇಃ ।।<br />ಕಾರ್ಯಕಾರಣಯೋರ್ನಿತ್ಯಮಭೇದೋಽಧ್ಯವಸೀಯತೇ ।।  ೧೯೪ ।।  </div>
				<div class="verse">ನ ಕ್ರಿಯಾಕಾರ್ಯವಿರಹೇ ಕಾರಣಂ ಸಿಧ್ಯತಿ ಕ್ವಚಿತ್ ।। <br />ನಿಷ್ಕ್ರಿಯಂ ಕಾರಣಂ ಚೇತ್ಸ್ಯಾತ್ತದ್ವನ್ನಿತ್ಯಂ ಫಲೋತ್ಥಿತಿಃ ।।  ೧೯೫ ।।  </div>
				<div class="verse">ತಯೋಶ್ಚ ಯುಗಪದ್ಭಾವೇ ನ ಸ್ಯಾತ್ಕಾರಣನಿಶ್ಚಿತಿಃ ।।<br />ಕ್ರಿಯಾನ್ತರಪ್ರಸಕ್ತೇಶ್ಚ ತತ್ಕಾರ್ಯತ್ವೇಽನವಸ್ಥಿತಿಃ ।।  ೧೯೬ ।।  </div>
				<div class="verse">ಕಾರ್ಯಂ ಚಾಕ್ರಿಯಮಾಣಂ ಸನ್ನ ಕಾರ್ಯತ್ವಂ ಸಮಶ್ನುತೇ ।।<br />ಅಕರ್ತೃಕಂ ಚೇತ್ಕಾರ್ಯಂ ಸ್ಯಾತ್ಕಾರಣಂ ಕಾರ್ಯತಾಂ ವ್ರಜೇತ್ ।।  ೧೯೭ ।।  </div>
				<div class="verse">ಕಾರಣತ್ವಾನ್ಸದನ್ಯಸ್ಯ ಕಾರ್ಯತ್ವಾಚ್ಚ ಸತಸ್ತಥಾ ।।<br />ಅನ್ಯೋನ್ಯಾವ್ಯತಿರೇಕಾಚ್ಚ ಕುತೋ ನಾಶಾದಿಸಂಭವಃ ।।  ೧೯೮ ।।  </div>
				<div class="verse">ಕ್ರಿಯಾ ವಾ ತತ್ಫಲಂ ವಾ ಸ್ಯಾತ್ಕಾರಕಂ ವಾ ನ ಕಿಂಚನ ।।<br />ನಿರನ್ವಯೋಽಯಂ ನಾಶಃ ಸ್ಯಾದೇಷಾಮನ್ಯತಮೋಽಪಿ ನ ।।  ೧೯೯ ।।  </div>
				<div class="verse">ಕ್ರಿಯಾಯಾಃ ಫಲರೂಪೇಣ ಧ್ವಸ್ತಿರ್ನಾವಸ್ಥಿತೇರ್ಭವೇತ್ ।।<br />ತೇನ ತೇನ ವಿಶೇಷೇಣ ಕಾರಣಂ ಪ್ರಥತೇ ಸದಾ ।।  ೨೦೦ ।।  </div>
				<div class="verse">ಯತಾ ಜನ್ಮಾದಿಕರ್ತೃತ್ವಾದ್ವೀಜಂ ನೈವ ವಿನಶ್ಯತಿ ।।<br />ನಾಶೇಽಪಿ ತಸ್ಯ ನಂಷ್ಟ್ವತ್ವಾನ್ನ ನಂಷ್ಟುಃ ಸ್ಯಾದ್ವಿನಾಶಿತಾ ।।  ೨೦೧ ।।  </div>
				<div class="verse">ಏವಂ ಚೇನ್ನ ಸತೋ ನಾಶೋ ನೋತ್ಪತ್ತಿರಸತಸ್ತಥಾ ।।<br />ಅವ್ಯಾಕೃತಾಭಿಧಾನಾಚ್ಚ ಕಾರ್ಯಸ್ಯ ಸ್ಯಾತ್ಕದಾಚನ ।।  ೨೦೨ ।।  </div>
				<div class="verse">ತತ್ತ್ವಬೋಧಾತಿರೇಕೇಣ ನ ನಾಶೋಽನ್ಯೋ ಯಥಾ ತಥಾ ।। <br />ಮಹತಾಽತಿಪ್ರಯತ್ನೇನ ಹ್ಯುದರ್ಕೇಽಪಿ ಪ್ರವಕ್ಷ್ಯತೇ ।।  ೨೦೩ ।।  </div>
				<div class="verse">ನಾಮರೂಪಾದ್ಯಭಿವ್ಯಕ್ತೇಃ ಪ್ರಾಕ್ತನಃ ಕಾಲ ಉಚ್ಯತೇ ।।<br />ತರ್ಹೀತಿ ಹ್ಯನಭಿವ್ಯಕ್ತಮವ್ಯಾಕೃತಗಿರೋಚ್ಯತೇ ।।  ೨೦೪ ।।  </div>
				<div class="verse">ಅವಿದ್ಯಾಕರ್ಮಸಂಸ್ಕಾರಾಸ್ತೇಜೋಪ್ಕ್ಷ್ಮಾಸೂತ್ರಸಂಶ್ರಯಾಃ ।। <br />ಖೇ ಲೀನಾಸ್ತ್ವಸ್ತಿತಾಮಾತ್ರಾ ಅವ್ಯಕ್ತಾಖ್ಯಾಃ ಸಹಾಽಽತ್ಮನಾ ।।  ೨೦೫ ।।  </div>
				<div class="verse">ಕಾರ್ಯಕಾರಣಭೇದೇನ ಪ್ರಪಞ್ಚೋ ಯಃ ಪುರೋದಿತಃ ।।<br />ಯಶ್ಚೋರ್ಧ್ವಂ ವಕ್ಷ್ಯತೇ ತಸ್ಮಾತ್ಪರಸ್ತಾದೇತದುಚ್ಯತೇ ।।  ೨೦೬ ।। </div>
				<div class="verse">ಪ್ರಥತೇ ವೈಶ್ವರೂಪೇಣ ಯತೋಽವಿದ್ಯೈವ ಸರ್ವಥಾ ।।<br />ಅವಿದ್ಯಾಮಾತ್ರಯಾಥಾತ್ಮ್ಯಾದತಸ್ತದ್ಧೇದಮುಚ್ಯತೇ ।।  ೨೦೭ ।।  </div>
				<div class="verse">ಮಾ ಭೂದ್ವ್ಯಾಕೃತಧೀಃ ಪುಂಸಾಂ ನಾಮರೂಪಾತ್ಮವಸ್ತುನಿ ।।<br />ಐಕಾತ್ಮ್ಯವ್ಯಕ್ತಿತೋಽನ್ಯತ್ರ ತಸ್ಮಾದೇವೇತಿ ಗೀರಿಯಮ್ ।।  ೨೦೮ ।।  </div>
				<div class="verse">ಸಾಮಾನಾಧಿಕರಣ್ಯೋಕ್ತಿರ್ವ್ಯಕ್ತಸ್ಯಾವ್ಯಕ್ತಸಿದ್ಧಯೇ ।।<br />ನ ಹಿ ಕಾರ್ತ್ಸ್ನ್ಯಮಭಿವ್ಯಕ್ತೇರ್ವ್ಯಕ್ತಸ್ಯಾಕಾರ್ತ್ಸ್ನ್ಯದರ್ಶನಾತ್ ।।  ೨೦೯ ।।  </div>
				<div class="verse">ಪ್ರಮಾತ್ರಾದಿನಿಷೇಧೇನ ಶ್ರುತ್ಯಾಽವ್ಯಾಕೃತಮುಚ್ಯತೇ ।। <br />ತದ್ವಿತ್ತಿಸಾಧನಾಭಾವಾತ್ಕಥಂ ತದವಗಮ್ಯತೇ ।।  ೨೧೦ ।।  </div>
				<div class="verse">ವಿಧೂತಾಶೇಷಸಂಬನ್ಧಮನನ್ಯಾನುಭವಾತ್ಮಕಮ್ ।।<br />ಕೂಟಸ್ಥಸಂವಿನ್ಮಾತ್ರೈಕಂ ಬ್ರಹ್ಮಾಸ್ಮೀತಿಸ್ವಭಾವಕಮ್ ।।  ೨೧೧ ।।   </div>
				<div class="verse">ಅತಿರೋಹಿತಸಂವಿತ್ಕಂ ಸದಾನಸ್ತಮಿತೋದಿತಮ್ ।।<br />ನಿಃಸಾಮಾನ್ಯವಿಶೇಷಂ ತತ್ಪ್ರತ್ಯಗಾತ್ಮೈಕನಿಷ್ಠಿತಮ್ ।।  ೨೧೨ ।।  </div>
				<div class="verse">ಸ್ವತೋಽವಬುದ್ಧಂ ತದ್ಯಸ್ಮಾನ್ನಿರವಿದ್ಯಮತಃ ಸದಾ ।।<br />ಸಂಗತಿರ್ನಿರವಿದ್ಯಸ್ಯ ನಾವಿದ್ಯಾಹೇತುಜೈರ್ಮಲೈಃ ।।  ೨೧೩ ।।  </div>
				<div class="verse">ಏವಂಸ್ವಭಾವಮಪ್ಯೇತದವಿಜ್ಞಾತಂ ಸ್ವಭಾವತಃ ।। <br />ತಮೋವೃತ್ತಮಪೇಕ್ಷ್ಯೈತನ್ನ ತು ಯದ್ವಾಸ್ತವಂ ಸ್ವತಃ ।।  ೨೧೪ ।।  </div>
				<div class="verse">ಸ್ವಾನುಭೂತ್ಯನುಸಾರೇಣ ಯಥೋಕ್ತೋಽರ್ಥೋಽವಸೀಯತಾಮ್ ।।<br />ಮಾನಹೇತ್ವತಿವರ್ತಿತ್ವಾನ್ನೇಹ ಮಾತ್ರಾದಿಸಂಭವಃ ।।  ೨೧೫ ।।  </div>
				<div class="verse">ತಸ್ಮಿನ್ನಪಹತಧ್ವಾನ್ತೇಽಪ್ಯವಿದ್ಯಾ ಸ್ವಾನುಭೂತಿತಃ ।।<br />ಸ್ವಾನುಭೂತಿರ್ನ ವೇದ್ಮೀತಿ ಪ್ರಾಗೈಕಾತ್ಮ್ಯಪ್ರಬೋಧತಃ ।।  ೨೧೬ ।।  </div>
				<div class="verse">ಜ್ಞಾತಾತ್ಮತತ್ತ್ವೋ ಜಾನಾತಿ ತ್ರಿಕಾಲಂ ತದಸಂಭವಮ್ ।।<br />ಅನ್ಯತಃ ಸಂಗತಿಃ ಸೇಯಮವಿಚಾರಿತಸಿದ್ಧಿಕಾ ।।  ೨೧೭ ।।  </div>
				<div class="verse">ಸ್ವಭಾವವ್ಯತಿರೇಕಾಭ್ಯಾಂ ಧ್ವಾನ್ತಸಿದ್ಧೇರಸಂಭವಾತ್ ।।<br />ನ ಚೇತ್ಪ್ರಮಾಣತಃ ಸಿದ್ಧಿರಸ್ಯಾವ್ಯಾಕೃತರೂಪಿಣಃ ।।<br />ನ ಚೈಕಾತ್ಮ್ಯಸ್ವಭಾವೇನ ಕುತಸ್ತನ್ಮಾನಗೋಚರಃ ।।  ೨೧೮ ।।  </div>
				<div class="verse">ತದ್ಧೇದಮಿತ್ಯನೇನೋಕ್ತಿರ್ವ್ಯಾಕೃತಾವ್ಯಾಕೃತಾತ್ಮನೋಃ ।।<br />ಪ್ರಮಾಣಯೋಗ್ಯತೈವೋಕ್ತಾ ನ ತ್ವೈಕಾತ್ಮ್ಯಮಿತಾತ್ಮತಾ ।।  ೨೧೯ ।।  </div>
				<div class="verse">ಅವ್ಯಾಕೃತಮವಿಜ್ಞಾತಂ ಪ್ರಮಾಣಾವಿಷಯಂ ಮತಮ್ ।।<br />ಪ್ರಮಾಣಾನಭಿಸಂಬದ್ಧಂ ಪ್ರಮಾಣಾಚ್ಚೇತಿ ಸಾಹಸಮ್ ।।  ೨೨೦ ।।  </div>
				<div class="verse">ಅವಿಜ್ಞಾತಾರ್ಥಗನ್ತೃಣಿ ಪ್ರಮಾಣಾನೀತಿವಾದಿನಾಮ್ ।।<br />ಸರ್ವೇಷಾಮಭ್ಯುಪೇತೋಽರ್ಥಃ ಕುತೋಽಸಾವಿತಿ ಚಿನ್ತ್ಯತೇ ।।  ೨೨೧ ।।  </div>
				<div class="verse">ಜ್ಞಾತೋ ವಾಽರ್ಥೋಽಥವಾಽಜ್ಞಾತ ಉಭಯಂ ವಾ ನ ಚೋಭಯಮ್ ।। <br />ಪ್ರಮಾಣಾನಾಂ ಪ್ರಮೇಯಃ ಸ್ಯಾತ್ಸರ್ವಮೇತದ್ವಿಚಾರ್ಯತೇ ।।  ೨೨೨ ।।  </div>
				<div class="verse">ಮೇಯಮಾನತ್ವಸಂಭಿತ್ತೌ ನ ಪಶ್ಯಾಮೋಽತ್ರ ಸಾಧನಮ್ ।।<br />ಜ್ಞಾತಸ್ಯಾವ್ಯತಿರೇಕಿತ್ವಾದಜ್ಞಾತಸ್ಯಾಪ್ಯಮಾನತಃ ।।  ೨೨೩ ।।  </div>
				<div class="verse">ಜಗತ್ಯರ್ಥೋ ಹಿ ಯಃ ಕಶ್ಚಿಜ್ಜ್ಞಾತ ಏವ ಸ ಬುದ್ಧಿವತ್ ।।<br />ಮಾನಾದೇವ ಸ ವಿಜ್ಞಾತ ಇತ್ಯೇತತ್ಸ್ಯಾತ್ಕುತೋಽಮಿತೇಃ ।।  ೨೨೪ ।।  </div>
				<div class="verse">ಮಾನಾತಿರೇಕಾಸಂಸಿದ್ಧೇರ್ಮೇಯ ಏವ ತಥಾ ನ ಕಿಮ್ ।।<br />ನ ಹಿ ದೀಪಾನ್ತರಾದ್ದೀಪೋ ಭಾರೂಪತ್ವಂ ಪ್ರಪದ್ಯತೇ ।।  ೨೨೫ ।।  </div>
				<div class="verse">ಜ್ಞಾತರೂಪಾತಿರೇಕೇಣ ನಾನ್ಯದ್ರೂಪಂ ಸಮೀಕ್ಷ್ಯತೇ ।।<br />ಏವಂ ಚೇನ್ಮಾನತೋ ಮೇಯೋ ವಿಜ್ಞಾತ ಇತಿ ಕಾ ಪ್ರಮಾ ।।  ೨೨೬ ।।  </div>
				<div class="verse">ನ ಚಾಪರ ಉಪಾಯೋಽಸ್ತಿ ಮೇಯಸದ್ಭಾವಸಿದ್ಧಿಕೃತ್ ।।<br />ಮಾನೇಭ್ಯಸ್ತತ್ಫಲಾಸೂತೇರನ್ಧಕಾರಪ್ರನೃತ್ತವತ್ ।।  ೨೨೭ ।।  </div>
				<div class="verse">ಸ್ವತ ಏವ ಪ್ರಸಿದ್ಧಶ್ಚೇತ್ಪ್ರಮೇಯೋಽರ್ಥಸ್ತಥಾಽಪಿ ನ ।।<br />ಅನನ್ಯಾಯತ್ತಸಂಸಿದ್ಧೇರ್ಮೇಯತ್ವಂ ಕಿಂನಿಬನ್ಧನಮ್ ।।  ೨೨೮ ।।  </div>
				<div class="verse">ನಿಃಸಾಧನೋ ನ ಸಾಧ್ಯೋಽಸ್ತಿ ನಾಸಾಧ್ಯಂ ಸಾಧನಂ ಕ್ವಚಿತ್ ।।<br />ತುಲ್ಯಶಕ್ತಿಮತಾಂ ನಾಪಿ ಮಿಥೋಪೇಕ್ಷಾಽಸ್ತಿ ಕುತ್ರಚಿತ್ ।।  ೨೨೯ ।।  </div>
				<div class="verse">ನಾಸಿದ್ಧಯೋಃ ಸ್ವತೋಽಪೇಕ್ಷಾ ಸಿದ್ಧಯೋಶ್ಚಾಪಿ ನೇಷ್ಯತೇ ।।<br />ನಾಪೇಕ್ಷ್ಯಾಪೇಕ್ಷಕತ್ವಂ ಹಿ ಲೋಕೇಽಪ್ಯತಿಶಯಂ ವಿನಾ ।।  ೨೩೦ ।।  </div>
				<div class="verse">ನಾಪಿ ಸಿದ್ಧಃ ಸ್ವತೋಽಸಿದ್ಧಂ ನೃಶೃಙ್ಗವದಪೇಕ್ಷತೇ ।।<br />ತಥಾಽಸಿದ್ಧಃ ಸ್ವತಃ ಸಿದ್ಧಂ ನಾತ್ಯನ್ತಾಭಾವರೂಪತಃ ।।  ೨೩೧ ।।  </div>
				<div class="verse">ಅಪೇಕ್ಷತೇ ಚೇತ್ಸಿದ್ಧೋಽಸೌ ನಾಸಿದ್ಧೋಽಪೇಕ್ಷಿತುಂ ಕ್ಷಮಃ ।। <br />ಯೇನಾತೋಽಜ್ಞಾನತಃ ಸಿದ್ಧಿಂ ಸ್ವತಃಸಿದ್ಧೋಽಪ್ಯಪೇಕ್ಷತೇ ।।  ೨೩೨ ।।  </div>
				<div class="verse">ವಿಶ್ವೇಶ್ವರೋಽಪಿ ಪ್ರಾಹೈತತ್ಪ್ರಪನ್ನಾಯ ಕಿರೀಟಿನೇ ।।<br />ಭಾವಾಭಾವತ್ವಮಜ್ಞಾನಾದತದ್ವತ್ಯೇವ ಕಲ್ಪಿಮ್ ।।  ೨೩೩ ।।  </div>
				<div class="verse">ನಾಸತೋ ವಿದ್ಯತೇ ಭಾವೋ ನಾಭಾವೋ ವಿದ್ಯತೇ ಸತಃ ।।<br />ಉಭಯೋರಪಿ ದೃಷ್ಟೋಽನ್ತಸ್ತ್ವನಯೋಸ್ತತ್ತ್ವದರ್ಶಿಭಿಃ ।।  ೨೩೪ ।।  </div>
				<div class="verse">ಜ್ಞೇಯಂ ಯತ್ತತ್ಪ್ರವಕ್ಷ್ಯಾಮಿ ಯಜ್ಜ್ಞಾತ್ವಾಽಮೃತಮಶ್ನುತೇ ।।<br />ತಥಾ ನ ಜಾಯತ ಇತಿ ವಿಧ್ವಸ್ತಾಶೇಷಕಲ್ಪನಮ್ ।।  ೨೩೫ ।।  </div>
				<div class="verse">ವಾಸುದೇವಃ ಸರ್ವಮಿತಿ ಪ್ರತ್ಯಕ್ಷಶ್ರುತಿಪೂರ್ವಕಮ್ ।।<br />ಅಹಂ ಕೃತ್ಸ್ನಸ್ಯ ಜಗತಃ ಪ್ರಭವಃ ಪ್ರಲಯಸ್ತಥಾ ।।  ೨೩೬ ।।  </div>
				<div class="verse">ಸತ್ಯಜ್ಞಾನಾದಿರೂಪಸ್ಯ ಪ್ರತ್ಯಗಾತ್ಮನ ಏವ ಚ ।।<br />ಕಾರಣತ್ವಂ ಸುವಿಸ್ಪಷ್ಟಂ ಶ್ರುತೌ ಹಿ ಬಹುಶಃ ಶ್ರುತಮ್ ।।  ೨೩೭ ।।  </div>
				<div class="verse">ಅಜ್ಞಾತಾತ್ಮಾತಿರೇಕೇಣ ಬ್ರುವತಃ ಕಾರಣಂ ತಥಾ ।। <br />ಸಮ್ಯಗ್ಜ್ಞಾನಾನ್ನ ಮುಕ್ತಿಃ ಸ್ಯಾನ್ನ ಜ್ಞಾನಂ ವಸ್ತುನುತ್ಕಚಿತ್ ।।  ೨೩೮ ।।  </div>
				<div class="verse">ಕರ್ಮಭ್ಯೋಽಪಿ ನ ಮುಕ್ತಿಃ ಸ್ಯಾತ್ಕರ್ಮಾಪಿ ನ ಹಿ ವಸ್ತುನುತ್ ।। <br />ತಸ್ಯಾನಿತ್ಯಫಲೋತ್ಪತ್ತೌ ಪ್ರಭವಿಷ್ಣುತ್ವಕಾರಣಾತ್ ।।  ೨೩೯ ।।  </div>
				<div class="verse">ಕೂರ್ಮಲೋಮಾದಿವಚ್ಚೇತ್ಸ್ಯಾದಬುದ್ಧತ್ವಂ ತಥಾಽಪಿ ವಃ ।।<br />ಸ್ವತಃ ಸರ್ವಜ್ಞತೈವ ಸ್ಯಾನ್ನ ವಸ್ತ್ವಜ್ಞಾತಮಸ್ತಿ ಹಿ ।।  ೨೪೦ ।।  </div>
				<div class="verse">ನ ಚ ಮಾನಾತ್ಪ್ರಸಿದ್ಧಿಃ ಸ್ಯಾತ್ಕೂರ್ಮಲೋಮಾದಿವಸ್ತುನಃ ।।  ೨೪೧ ।।<br />ಜ್ಞಾತಾರ್ಥವ್ಯತಿರೇಕೇಣ ಮಾನಾನಾಂ ಮಾನತಾ ಯತಃ ।।<br />ಮೇಯಾರ್ಥಾಪಹ್ನುತಿಶ್ಚ ಸ್ಯಾನ್ನಾಜ್ಞಾತಮಿತಿ ಜಲ್ಪತಃ ।।  ೨೪೨ ।। </div>
				<div class="verse">ತತಶ್ಚ ವೇದಸಿದ್ಧಾನ್ತಸಂತ್ಯಾಗಃ ಕಾರಣಾದೃತೇ ।।<br />ನ ಭಿದ್ಯತೇ ಪ್ರಮೇಯೋಽರ್ಥೋ ಮಾನಾದ್ಯೇಷಾಂ ಚ ವಾದಿನಾಮ್ ।।<br />ತೇಷಾಂ ದುಃಶಕಮತ್ಯನ್ತಮಬುದ್ಧಾರ್ಥಾವಬೋಧನಮ್ ।।  ೨೪೩ ।।  </div>
				<div class="verse">ಜ್ಞಾನಮೇಯಪ್ರಭೇದೇಽಪಿ ಮಾನಸ್ಯ ಸ್ವಾರ್ಥರೂಪಿಣಃ ।।<br />ಬೋದ್ಧರಾದ್ಧಾನ್ತಸಕ್ತಿಃ ಸ್ಯಾತ್ಸ್ವಾರ್ಥಸ್ಯ ಕ್ಷಣಿಕತ್ವತಃ ।।  ೨೪೪ ।।  </div>
				<div class="verse">ಸ್ವಾರ್ಥಂ ಪ್ರತ್ಯೇವ ಸಂಸಿದ್ಧೇಃ ಪರಾರ್ಥಸ್ಯೇಹ ವಸ್ತುನಃ ।।<br />ಸ್ವಪ್ನಾದಿವದನಾತ್ಮಾರ್ಥೋ ಮೃಷಾ ಸ್ಯಾತ್ಕ್ಷಣಿಕೋಽಪಿ ವಾ ।।  ೨೪೫ ।।  </div>
				<div class="verse">ನ ಚ ಸೌಗತಸಿದ್ಧಾನ್ತಸ್ತತ್ಸಿದ್ಧೌ ಮಿತ್ಯಭಾವತಃ ।।<br />ಮೇಯಮಾನೈಕತೋಽಭಾವಾದಜ್ಞಾತತ್ವಸ್ಯ ತತ್ಕ್ಷಣೇ ।।  ೨೪೬ ।।  </div>
				<div class="verse">ಅಥಾಭ್ಯುಪೇಯತೇಽಜ್ಞಾತಃ ಪ್ರಮೇಯಾವ್ಯತಿರೇಕತಃ ।।<br />ಏಕತ್ರಾಪಿ ಪ್ರಮಾಣತ್ವಪ್ರಸಿದ್ಧ್ಯರ್ಥಂ ಕ್ಷಣಾತ್ಮನಿ ।।  ೨೪೭ ।।  </div>
				<div class="verse">ಮಾನಾತ್ಮಕೇಽಪಿ ಮೇಯೇಽರ್ಥೇ ಯದ್ಯಬುದ್ಧತ್ವಮಿಷ್ಯತೇ ।।<br />ಅಜ್ಞಾತತ್ವಾಪನುನ್ಮಾನಾತ್ಕಿಮನ್ಯದಿತಿ ಕಥ್ಯತಾಮ್ ।।  ೨೪೮ ।।  </div>
				<div class="verse">ಸ್ವತೋ ವಾ ಪರತೋ ವೇದಮಜ್ಞಾತತ್ವಂ ಭವದ್ಭವೇತ್ ।।<br />ಸ್ವತಶ್ಚೇತ್ತತ್ತಮೋವತ್ಸ್ಯಾಜ್ಜ್ಞಾತತ್ವಂ ರಜ್ಜುಸರ್ಪವತ್ ।।  ೨೪೯ ।।  </div>
				<div class="verse">ಅಥಾನ್ಯತಸ್ತದಜ್ಞಾತಂ ಕಿಂರೂಪಂ ವಸ್ತ್ವಿತೀರ್ಯತಾಮ್ ।।<br />ಮಾನಾದವಗತಂ ತಚ್ಚೇನ್ಮೈವಮವ್ಯತಿರೇಕತಃ ।।  ೨೫೦ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ಯಥೋಕ್ತೋಽರ್ಥಃ ಪ್ರಸಿಧ್ಯತಿ ।।<br />ತಾಭ್ಯಾಂ ವಿನಾ ಕುತೋಽಜ್ಞಾಯಿ ತ್ವೇವಂ ರೂಪಮಿತೀರ್ಯತಾಮ್ ।।  ೨೫೧ ।।  </div>
				<div class="verse">ನ ಚೇಹ ವಾಸ್ತವಂ ರೂಪಂ ತದಧ್ಯಾಸೇನ ಬಾಧ್ಯತೇ .<ಬ್ರ್ />ರಜ್ಜುಸರ್ಪಧಿಯಾ ಲೋಕೇ ನ ರಜ್ಜುರಿತಿಧೀಹುತಿಃ ।।  ೨೫೨ ।। </div>
				<div class="verse">ಸ್ವಸಂವಿತ್ತಿತ್ವಮಾತ್ರೇ ಚ ನ ತಮಃಸಂಭವಃ ಕ್ವಚಿತ್ ।। <br />ತಥಾಽಭ್ಯುಪಗಮೇ ತಸ್ಯ ನಾಪನುತ್ತಿಃ ಕುತಶ್ಚನ ।।  ೨೫೩ ।।  </div>
				<div class="verse">ದುರ್ವಲಾನಾಂ ವಿರುದ್ಧಾನಾಂ ಬಲವದ್ಭಿರಪಾಕ್ರಿಯಾ ।।<br />ವಿರುದ್ಧೈರೇವ ದೃಷ್ಟಾ ಸಾ ತದೈಕಾತ್ಮ್ಯೇ ಕಥಂ ಭವೇತ್ ।।  ೨೫೪ ।।  </div>
				<div class="verse">ಬಾಧ್ಯಬಾಧಕಯೋರ್ಯೋಗಃ ಸ್ವಶಕ್ತ್ಯನಪಹಾರತಃ ।।<br />ಯೋಽನ್ಯಥಾ ಸಂಗತಿಂ ಬ್ರೂತೇ ಚರ್ಮವದ್ವೇಷ್ಟಯೇತ್ಸ ಖಮ್ ।।  ೨೫೫ ।।  </div>
				<div class="verse">ನ ಚ ಜಾ಼ಡ್ಯಾತಿರೇಕೇಣ ಹ್ಯವಿದ್ಯಾ ಕಾಚಿದಿಷ್ಯತೇ ।।<br />ಅವಿದ್ಯಾಂ ಗಮಯಿತ್ವೇತಿ ಶ್ರುತಿತೋಽಪ್ಯವಸೀಯತಾಮ್ ।।  ೨೫೬ ।।  </div>
				<div class="verse">ಅಜ್ಞಾತಂ ನ ಯಥಾ ಮಾನಾನ್ಮಿಥ್ಯಾಧೀಸಂಶಯೌ ತಥಾ ।।<br />ನ್ಯಾಯಃ ಪುರೋದಿತಃ ಸರ್ವೋ ಯಸ್ಮಾದಸ್ತಿ ತಯೋರಪಿ ।।  ೨೫೭ ।।  </div>
				<div class="verse">ಅಪಿ ಸರ್ವಪ್ರಮಾಣಾನಾಮಜ್ಞಾತತ್ವಾದಿಸಿದ್ಧಯೇ ।। <br />ನೇಕ್ಷ್ಯತೇಽನ್ಯತಮಂ ಮಾನಂ ಸ್ವತಃಸಿದ್ಧಂ ನ ಚಾಪಿ ತತ್ ।।  ೨೫೮ ।।  </div>
				<div class="verse">ನ ತಾವದಿಹ ಸಂಭಾವ್ಯಂ ಪ್ರತ್ಯಕ್ಷಂ, ತದಸಂಭವಾತ ।।<br />ವಿಷಯೇನ್ದ್ರಿಯಸಂಬನ್ಧವಿರಹಾತ್ತದಸಂಭವಃ ।।  ೨೫೯ ।।  </div>
				<div class="verse">ನ ಚ ದುಃಖಾದಿಧೀವತ್ಸ್ಯಾಜ್ಜ್ಞಾತಸ್ಯೈವಾನುಭೂತಿತಃ ।।<br />ಪ್ರತ್ಯಕ್ಷಾರ್ಥವದೇವೈಷಾ ಮಿಥ್ಯಾಧೀರನುಭೂಯತೇ ।।  ೨೬೦ ।।  </div>
				<div class="verse">ಪ್ರತ್ಯಕ್ಷಾದಿಫಲಂ ಜ್ಞಾನಂ ಕಥಂ ತಸ್ಯ ಪ್ರಮೇಯತಾ ।।<br />ಮಾಫಲಂ ನ ಚ ಮೇಯಸ್ಥಂ ಕ್ರಿಯಾಫಲವದಿಷ್ಯತೇ ।।  ೨೬೧ ।।  </div>
				<div class="verse">ಅಪಿ ಮಾನಾಭಿಸಂಬನ್ಧೋ ಮೇಯಾರ್ಥೇನೈವ ಯುಕ್ತಿಮಾನ್ ।। <br />ಮಾಫಲಸ್ಯ ತು ಮಾತ್ರೈವ ಹ್ಯತೋಽನ್ಯತ್ರ ವೃಥಾ ಶ್ರಮಃ ।।  ೨೬೨ ।।  </div>
				<div class="verse">ಮಾಫಲಸ್ಯ ತು ಮೇಯತ್ವೇ ಪ್ರಾಪ್ನೋತೀಹಾನವಸ್ಥಿತಿಃ ।।<br />ಪ್ರಮಾಫಲಾಭಿಸಂಬನ್ಧಃ ಕಿಂಮಾನ ಇತಿ ಕಥ್ಯತಾಮ್ ।।  ೨೬೩ ।।  </div>
				<div class="verse">ಇಹಾಪಿ ಚಾನವಸ್ಥೇತಿ ನಾನುಮಾಽತೋಽತ್ರ ಯುಜ್ಯತೇ ।।<br />ನ ಚ ರಾಗಾದಿಸಂಸಿದ್ಧೌ ಮಾನವ್ಯಾಪಾರ ಈಕ್ಷ್ಯತೇ ।।  ೨೬೪ ।।  </div>
				<div class="verse">ರಾಗಾದೇರ್ನಾಪಿ ಚಾಭಾವೋ ಭಾವಾತ್ತದನುಭೂತಿತಃ ।।<br />ನ ಚ ಕಶ್ಚಿತ್ಫಲೇ ಭೇದೋ ಮೇಯಮಾನಪ್ರಮಾತೃಷು ।।  ೨೬೫ ।।  </div>
				<div class="verse">ಮಾನಕಾರ್ಯಂ ಫಲಂ ಚೇತ್ಸ್ಯಾನ್ನ ಸ್ಯಾತ್ತನ್ಮಾತೃಮಾನಯೋಃ ।।<br />ತದಭಾವೇ ಚ ಮಾಭಾವಾತ್ಕುತಸ್ತತ್ಸ್ಯಾತ್ಪ್ರಮಾಂ ವಿನಾ ।।  ೨೬೬ ।।  </div>
				<div class="verse">ಪ್ರಮಾತ್ರಾದೇರಭಾವೇ ಚ ನಾಪ್ಯಭಾವಃ ಪ್ರಮೇಷ್ಯತೇ ।। <br />ಸುಷುಪ್ತೇ, ಮಾತೃಪೂರ್ವತ್ವಾತ್ಸರ್ವಮಾವ್ಯಾಪೃತೇರಿಹ ।।  ೨೬೭ ।।  </div>
				<div class="verse">ನ ಪ್ರತ್ಯಕ್ಷಾನುಮಾನಾಭ್ಯಾಮತೋಽರ್ಥಾಪತ್ತಿತೋಽಪಿ ನ ।।<br />ನ ಹಿ ದೃಷ್ಟಂ ಶ್ರುತಂ ವರ್ತೇ ಸಾಽರ್ಥಾಪತ್ತಿಃ ಪ್ರಸಿಧ್ಯನಿ ।।  ೨೬೮ ।।  </div>
				<div class="verse">ಸಾದೃಶ್ಯಾಸಂಭವಾಚ್ಚೇಹ ನೋಪಮಾನಸ್ಯ ಸಂಭವಃ ।।<br />ಮಿಥ್ಯಾಜ್ಞಾನಾದಿಸಂಸಿದ್ಧೌ ನ ಚಾಭಾವೋಽಪಿ ಶಙ್ಕ್ಯತೇ ।।  ೨೬೯ ।।  </div>
				<div class="verse">ಅತ್ಯನ್ತಾಪೂರ್ವದೃಷ್ಟೇಽರ್ಥೇ ಪ್ರಾಙ್ನಾದ್ರಾಕ್ಷಮಿಮಂ ನಗಮ್ ।।<br />ಪ್ರತ್ಯಭಿಜ್ಞಾಯತೇ ಸಾಕ್ಷಾದೃಷ್ಟಪೂರ್ವೋ ಯಥಾ ತಥಾ ।।  ೨೭೦ ।।  </div>
				<div class="verse">ನ ಚ ಮಾತ್ರಾದಿಸದ್ಭಾವಸ್ತಸ್ಯಾತ್ಯನ್ತಮದೃಷ್ಟತಃ ।।<br />ನ ಪ್ರಮಾಣಾನ್ನ ಚಾಭಾವಾತ್ಪ್ರತ್ಯಭಿಜ್ಞಾತ ಇಷ್ಯತೇ ।।  ೨೭೧ ।।  </div>
				<div class="verse">ತಸ್ಮಾತ್ಪ್ರಮಾಪ್ರಮಾಭಾಸಾಪ್ರಮಾಣಾನಾಮಶೇಷತಃ ।।<br />ಸ್ವಾರ್ಥಾನನ್ಯಪ್ರಮಾಣಾತ್ಸ್ಯಾತ್ಪ್ರಸಿದ್ಧಿಸ್ತಮಸಸ್ತಥಾ ।।  ೨೭೨ ।।  </div>
				<div class="verse">ಆನ್ತರಂ ಮೇಯಮಾಶ್ರಿತ್ಯ ಸ್ವತಃಸಿದ್ಧಮನನ್ಯಮಮ್ ।।<br />ಭಾವಾಭಾವಾದಿಮದ್ವಿಶ್ವಂ ಸರ್ವಮೇತತ್ಪ್ರಸಿಧ್ಯತಿ ।।  ೨೭೩ ।।  </div>
				<div class="verse">ಮೇಯಾರ್ಥಾನಭಿಸಂಬನ್ಧಾನ್ನ ಯಥಾವಸ್ತುಧೀರಿಯಮ್ ।।<br />ಜ್ಞಾತತ್ವಾತ್ತದಭಾವೋಽಪಿ, ಪ್ರತ್ಯಕ್ಷ್ಯಾನ್ನೇಷ್ಯತೇ ಸ್ಮೃತಿಃ ।।  ೨೭೪ ।।  </div>
				<div class="verse">ಇದಂ ರಜತಮಿತ್ಯೇವಂರೂಪಂ ವಸ್ತು ನ ಕುತ್ರಚಿತ್ ।।<br />ನ ನ್ನುಕ್ತೌ ರಜತಜ್ಞಾನಂ ನೇದಂತಾ ರಜತೇಽಸ್ತಿ ನಃ ।।  ೨೭೫ ।।  </div>
				<div class="verse">ತದನ್ಯತ್ರ ದ್ವಯಾಭಾವಾತ್ಸಾಕ್ಷ್ಯಾದಾವಪಿ ನೇಷ್ಯತೇ ।।<br />ನ ಚೇಹಾರ್ಥಾವಬೋಧೋಽಸ್ತಿ ಮಿಥ್ಯಾಜ್ಞಾನತ್ವಕಾರಣಾತ್ ।।  ೨೭೬ ।।  </div>
				<div class="verse">ಮಿಥ್ಯಾಜ್ಞಾನಾದಿಸಂಸಿದ್ಧೌ ಕ ಉಪಾಯ ಇತೀರ್ಯತಾಮ್ ।।<br />ಸಮ್ಯಗ್ಧೀತೋಽಥ ತತ್ಸಿದ್ಧಿರ್ನ, ತಸ್ಯಾ ಮೇಯಸಂಗತೇಃ ।।  ೨೭೭ ।।  </div>
				<div class="verse">ಮೇಯಪ್ರಮಾಮೃತೇ ಕಾರ್ಯಂ ಮಾನಾನಾಂ ನಾನ್ಯದಿಷ್ಯತೇ ।।<br />ನ ಚ ಸತ್ತ್ವಾದಿಮಾತ್ರೇಣ ರೂಪ್ಯಾದಿಮಿತಿಸಂಭದಃ ।।  ೨೭೮ ।।  </div>
				<div class="verse">ತಸ್ಯಾಸಾಧಾರಣಾತ್ಮೋತ್ಥವಿಜ್ಞಾನವಿಷಯತ್ವತಃ ।।<br />ತಸ್ಮಾದ್ರಜತಸಂಸ್ಕಾರಸಂಸ್ಕೃತಾತ್ಸ್ವಾನ್ತತಃ ಸ್ಮೃತಿಃ ।।  ೨೭೯ ।।  </div>
				<div class="verse">ಪ್ರಥತೇಽವಿಕೃತಾತ್ಮೈಕನಿತ್ಯದೃಷ್ಟೇಃ ಪರಾತ್ಮನಃ ।।  ೨೮೦ ।।<br />ಜ್ಞಾನಜ್ಞಾತ್ರತಿರೇಕೇಣ ತಮಸ್ಯಪಿ ನ ವಿದ್ಯತೇ ।।<br />ಮೇಯಂ ವಸ್ತು ತತೋಽಜ್ಞಾನಂ ಪ್ರತ್ಯಕ್ಷಂ ಸಪ್ರಮಾತೃಕಮ್ ।।  ೨೮೧ ।।  </div>
				<div class="verse">ನ ಹಿ ಸಂವಿದನಾರೂಢಃ ಪ್ರಮಾತ್ರಾದಿಃ ಪ್ರಸಿಧ್ಯತಿ ।।<br />ಸಂವಿನ್ಮಾತ್ರೈಕಯಾಥಾತ್ಪ್ರಮಾತ್ರಾದೇರನಾತ್ಮನಃ ।।  ೨೮೨ ।।  </div>
				<div class="verse">ಜ್ಞಾತೋಽಯಮರ್ಥೋಽಜ್ಞಾತೋ ವಾ ಧೀರಿಯಂ ಕರ್ತೃಸಂಶ್ರಯಾ ।।<br />ಸ್ಮೃತಿಃ, ಸಾ ನ ಯಥಾವಸ್ತು, ನೇತಾಸಾವಪ್ರಮೋದಿತಾ ।।  ೨೮೩ ।।  </div>
				<div class="verse">ನ ಹಿ ವಸ್ತ್ವನುರೋಧ್ಯೇತಜ್ಜ್ಞಾತಾಜ್ಞಾತತ್ವಲಕ್ಷಣಮ್ ।। <br />ರೂಪಂ ವಸ್ತ್ವಪರಿಜ್ಞಾನಸಮುತ್ಥಂ ಜ್ಞಾತೃಸಂಶ್ರಯಮ್ ।।  ೨೮೪ ।।  </div>
				<div class="verse">ಜ್ಞಾತಾಜ್ಞಾತವಿಭಾಗೋಽತಃ ಸ್ವತಃಸಿದ್ಧಾತ್ಮಮಾತೃಕಃ ।।<br />ಸಂವಿದಾ ಜ್ಞಾತತಾಸಿದ್ಧಿರ್ಮಿತೇರಪಿ ನ ಮಾತ್ಮನಾ ।।  ೨೮೫ ।।  </div>
				<div class="verse">ವಸ್ತ್ವಜ್ಞಾತಂ ಸಮುದ್ಧಿಶ್ಯ ತತ್ಪ್ರಮಿತ್ಸನ್ತಿ ಮಾನಿನಃ ।।<br />ಜ್ಞಾತತ್ವಕಾರ್ಯತಶ್ಚಾತಃ ಸಿದ್ಧಂ ತತ್ಫಲತೋಽಥವಾ ।।  ೨೮೬ ।।  </div>
				<div class="verse">ಯತೋಽಜ್ಞಾತತ್ವಸಂಸಿದ್ಧರ್ಜ್ಞಾತತ್ವಸ್ಯಾಪಿ ಚಾಞ್ಜಸಾ ।।<br />ತತ ಏವ ಚ ಮಾನತ್ವಂ ಸಂವಿದರ್ತೇ ನ ತತ್ರ್ರಯಮ್ ।।  ೨೮೭ ।।  </div>
				<div class="verse">ಷಷ್ಠಗೋಚರವನ್ನೇದಮಜ್ಞಾತತ್ವಂ, ಸಮೀಕ್ಷ್ಯತೇ ।।<br />ನ ಚ ಪ್ರತ್ಯಕ್ಷವಸ್ತಿದ್ಧಂ, ಸ್ವಾನುಭೂತಿಸಮಾಶ್ರಯಾತ್ ।।  ೨೮೮ ।।  </div>
				<div class="verse">ಪ್ರಮಾತ್ರಾದಿವಿವಿಕ್ತಾರ್ಥಮನುಭೂಯೋತ್ಥಿತಸ್ತತಃ ।।<br />ನಾವೇದಿಪಮಿತಿ ಪ್ರಾಹ ಸ್ವಾನುಭೂತ್ಯನುಸಾರತಃ ।।  ೨೮೯ ।।  </div>
				<div class="verse">ಪ್ರಮಾತ್ರಾದ್ಯುತ್ಥಿತೇಃ ಪೂರ್ವಂ ಚಿದನ್ಯಾನನ್ವಯಾತ್ತಮೋ -<br />ವಿಶೇಷಣಾ ಚಿದೇವೈಕಾ ಸ್ವಾನುಭೂತ್ಯೈವ ಗಮ್ಯತೇ ।।  ೨೯೦ ।।  </div>
				<div class="verse">ಆಸೀದಿದಂ ತಮೋಭೂತಮಪ್ರಜ್ಞಾತಮಲಕ್ಷಣಮ್ ।।<br />ಅಪ್ರತರ್ಕ್ಯಮವಿಜ್ಞೇಯಮಿತ್ಯೇತತ್ಸ್ವಾನುಭೂತಿತಃ ।।  ೨೯೧ ।।  </div>
				<div class="verse">ಪ್ರಥತೇ ಯಃ ಸ್ವಯಂ ಸಾಕ್ಷಾದಜ್ಞಾತತ್ವಾದಿಭೂಮಿಷು ।।<br />ಸ ಪ್ರಮೇಯಃ ಸ್ವಯಂಜ್ಯೋತಿಃ ಪ್ರಾಕ್ಪ್ರಸಿದ್ಧೇಃ ಪ್ರಮಾತೃತಃ ।।  ೨೯೨ ।।  </div>
				<div class="verse">ಏಷ ಏವಾನವಗತಃ ಸ್ವತೋಽವಗತತತ್ತ್ವಕಃ ।। <br />ಏತಾವನ್ಮಾತ್ರಸಂವ್ಯಾಪ್ತೇರಜ್ಞಾನಾದೇಃ ಪುರಾ ಮಿತೇಃ ।।  ೨೯೩ ।।  </div>
				<div class="verse">ಯಥೇಹ ಘಟವಿಜ್ಞಾನೇ ಘಟಾಕಾರೋಽನುಭೂಯತೇ ।।<br />ಜ್ಞಾತೃತತ್ಸಾಕ್ಷಿಣೌ ಚೈವಂ ನಾಜ್ಞಾನೇ ಸಾಕ್ಷಿಣೋಽಪರಮ್ ।।  ೨೯೪ ।।  </div>
				<div class="verse">ಅಜ್ಞಾತತ್ವಂ ನ ಮಾನೇಭ್ಯೋ ಜ್ಞಾತತ್ವಂ ತತ್ಕೃತಂ ಯತಃ ।।<br />ತೈರಪ್ಯಜ್ಞಾತತಾ ಚೇತ್ಸ್ಯಾತ್ಕಾಽತಿಶೀತಿರ್ಮಿತೇರ್ಭವೇತ್ ।।  ೨೯೫ ।।  </div>
				<div class="verse">ಸ್ವಾನುಭೂತ್ಯೈವ ಸಂಸಿದ್ಧೇರ್ನಾಜ್ಞಾತಃ ಖರಶೃಙ್ಗವತ್ ।।<br />ಸಂವಿತ್ತೇರಪ್ಯಸಂಬೋಧಾತ್ಸ್ಯಾತ್ತನ್ಮಾನವ್ಯಪೇಕ್ಷಿತಾ ।।  ೨೯೬ ।।  </div>
				<div class="verse">ಪ್ರತ್ಯಕ್ಷಕುಮ್ಭವತ್ಸಾಕ್ಷಾತ್ಸುಷುಪ್ತೇಽನನ್ಯಬೋಧಗಮ್ ।।<br />ಆತ್ಮಾ ಹ್ಯಾತ್ಮಾನಮೈಕಾತ್ಮ್ಯಾದಾತ್ಮನಾ ವೇತ್ತ್ಯಕಾರಕಃ ।।  ೨೯೭ ।।  </div>
				<div class="verse">ಪರಾಕ್ಪ್ರವಣಯಾ ದೃಷ್ಟ್ಯಾ ಧೀಸ್ಥೋ ಜ್ಞೋಽಜ್ಞಾನಮಾತ್ಮನಿ ।।<br />ವ್ಯೋಮಕಾರ್ಷ್ಣ್ಯಾದಿವತ್ತಜ್ಜಂ ಸಂಭಾವಯತಿ ನ ಸ್ವತಃ ।।  ೨೯೮ ।।  </div>
				<div class="verse">ನೈವಾಜ್ಞಾನಂ ಮೃಷಾಜ್ಞಾನಂ ಸಂಶಯಜ್ಞಾನಮೀಕ್ಷ್ಯತೇ ।।<br />ಪ್ರತ್ಯಕ್ಪ್ರವಣಯಾ ದೃಷ್ಟ್ಯಾ ಜಾಗ್ರತ್ಸ್ವಪ್ನಸುಷುಪ್ತಿಷು ।।  ೨೯೯ ।।  </div>
				<div class="verse">ನ ಸುಷುಪ್ತಗವಿಜ್ಞಾನಂ ನಾಜ್ಞಾಸಿಷಮಿತಿ ಸ್ಮೃತಿಃ ।।<br />ಕಾಲಾದ್ಯವ್ಯವಧಾನತ್ವಾನ್ನ ಹ್ಯಾತ್ಮಸ್ಥಮತೀತಭಾಕ್ ।।  ೩೦೦ ।।  </div>
				<div class="verse">ನ ಭೂತಕಾಲಸ್ಪೃಕ್ಪ್ರತ್ಯಙ್ನ ಚಾಽಽಗಾಮಿಸ್ಪೃಗೀಕ್ಷ್ಯತೇ ।।<br />ಸ್ವಾರ್ಥದೇಶಃ ಪರಾರ್ಥೋಽರ್ಥೋ ವಿಕಲ್ಪಸ್ತೇನ ಸ ಸ್ಮೃತಃ ।।  ೩೦೧ ।।  </div>
				<div class="verse">ನ ಹಿ ಪ್ರತ್ಯಕ್ಷವಿಜ್ಞಾನಾದತೀತತ್ವಂ ಸಮೀಕ್ಷ್ಯತೇ ।।<br />ನ ಚಾನಾಗತತಾ ಮೇಯೇ ಮಿಥ್ಯಾಜ್ಞಾನಮತೋ ಭವೇತ್ ।।  ೩೦೨ ।।  </div>
				<div class="verse">ಯತ್ತತ್ತ್ವಕಂ ಸ್ಯಾದ್ಯದ್ವಸ್ತು ನ ತತ್ತದತಿವರ್ತತೇ ।।<br />ನಾಜ್ಞಾತರಜ್ಜುಜಃ ಸರ್ಪೋ ರಜ್ಜುಮುಲ್ಲಙ್ಘಧ್ಯ ವರ್ತತೇ ।।  ೩೦೩ ।।  </div>
				<div class="verse">ತಸ್ಮಾತ್ತಿಸೃಷ್ವವಸ್ಥಾಸು ಹ್ಯಾಗಮಾಪಾಯಿನೀಷ್ವಜಃ ।।<br />ಸ್ವತೋಽಲುಪ್ತದೃಶಾ ಯಸ್ಮಾದಾತ್ಮಾಽಽತ್ಮಾನಂ ಸದೇಕ್ಷತೇ ।।  ೩೦೪ ।।  </div>
				<div class="verse">ದೇಹಾನ್ತರೇಷ್ವಪಿ ತಥಾ ಹ್ಯನ್ಯೋನ್ಯವ್ಯಭಿಚಾರತಃ ।।<br />ಪ್ರತ್ಯಕ್ಪ್ರತ್ಯಯ ಏವೈಕಃ ಸರ್ವತ್ರಾವ್ಯಭಿಚಾರವಾನ್ ।।  ೩೦೫ ।।  </div>
				<div class="verse">ಚೈತನ್ಯಮಾತ್ರರೂಪಂ ಸತ್ಪ್ರಥತೇಽಜ್ಞಾನಮಾತ್ಮನಿ ।।<br />ಪ್ರತ್ಯಕ್ಕೂಟಸ್ಥಾನಿಷ್ಠತ್ವಾತ್ತದ್ವಾಧ್ಯಂ ಕಾರಣೇತರಮ್ ।।  ೩೦೬ ।।  </div>
				<div class="verse">ನೈವಂ ತತ್ಸ್ಯಾತ್ಸ್ವಕಾರ್ಯೇಷು, ತೇಷಾಂ ತಾದ್ರೂಪ್ಯಹೇತುತಃ ।।<br />ಜಡಸ್ವಭಾವತೋ ನಾನ್ಯದ್ರೂಪಂ ಕಾರ್ಯೇಷು ಗಮ್ಯತೇ ।।  ೩೦೭ ।।  </div>
				<div class="verse">ಏವಂ ಚೇತ್ಕೋಽನಯೋರ್ಭೇದಃ ಕಾರ್ಯಕಾರಣಯೋರ್ಮಿತೇಃ ।।<br />ಅನ್ವಯವ್ಯತಿರೇಕಾಭ್ಯಾಂ ನ ಜಾಡ್ಯಮತಿವರ್ತತೇ ।।  ೩೦೮ ।।  </div>
				<div class="verse">ಕಾರ್ಯಕಾರಣರೂಪಾಭ್ಯಾಮತದ್ವತ್ತತ್ತ್ವಿಕಾ ತತಃ ।।<br />ಆತ್ಮಾವಿದ್ಯೈವ ಸರ್ವತ್ರ ಪ್ರಥತೇ ಸ್ವಾತ್ಮಸಾಕ್ಷಿಕಾ ।।  ೩೦೯ ।।  </div>
				<div class="verse">ನೈವಾಽಽತ್ಮನಾ ಸ್ವಭಾವೇನ ಸ್ವಾತ್ಮಾನಂ ಲಭತೇ ಜಡಃ ।।<br />ಯತೋಽತಃ ಸ್ವಾರ್ಥದೇಶಃ ಸ ಸ್ವಾರ್ಥಶ್ಚಾನನ್ಯಸಿದ್ಧಿಕಃ ।।  ೩೧೦ ।।  </div>
				<div class="verse">ಸ್ವತೋಬುದ್ಧೇ ಕುತೋಽವಿದ್ಯಾ ತಾಮೃತೇ ಸಂಸೃತಿಃ ಕುತಃ ।।<br />ಇತಿಬುದ್ಧಾತ್ಮತತ್ತ್ವಸ್ಯ ಗೀರಿಯಂ ನ ತಮಸ್ವಿನಃ ।।  ೩೧೧ ।।  </div>
				<div class="verse">ಯಥೋಚ್ಛಿನ್ನಾತ್ಮಮೋಹಸ್ಯ ನಿಹ್ನೋತುರಪಿ ನಿಹ್ನುತಿಃ..<ಬ್ರ್ />ಏವಂ ಪ್ರಾಗಾತ್ಮಸಂಬೋಧಾದದ್ವಯೈಕಾತ್ಮ್ಯನಿಹ್ರುತಿಃ ।।  ೩೧೨ ।।  </div>
				<div class="verse">ಕಾಕೋಲೂಕಾನಿಶೇವಾಯಂ ಸಂಸಾರೋಽಜ್ಞಾತ್ಮವೇದಿನೋಃ ।।<br />ಯಾ ನಿಶಾ ಸರ್ವಭೂತಾನಾಮಿತ್ಯವೋಚತ್ಸ್ವಯಂ ಹರಿ ।।  ೩೧೩ ।।  </div>
				<div class="verse">ತಸ್ಮಾನ್ನ ವಾಸ್ತವಂ ರೂಪಂ ತದ್ಧ್ವಾನ್ತಾದ್ಯಪನೋದಕೃತ್ ।।<br />ತಸ್ಮಿನ್ಸತ್ಯೇವ ಮೋಹಾದಿವ್ಯುತ್ಪತ್ತೇಃ ಪ್ರಾಗಭೂದ್ಯತಃ ।।  ೩೧೪ ।।  </div>
				<div class="verse">ಪ್ರಮಾಣಾರೂಢಮೇವೈತದ್ಧನ್ತ್ಯವಿದ್ಯಾದ್ಯಶೇಷತಃ ।।<br />ಬ್ರಹ್ಮವಿದ್ಭಿರತೋ ಯತ್ನಾತ್ಪ್ರಮಾಣಮಿಹ ಸಂಶ್ರಿತಮ್ ।।  ೩೧೫ ।।  </div>
				<div class="verse">ಉತಾವಿದ್ವಾನಿತಿ ತಥಾ ಪ್ರಶ್ನಪೂರ್ವಂ ಸ್ವಯಂ ಶ್ರುತಿಃ ।।<br />ನಿರ್ಣೇನೇಕ್ತಿ ಸ್ಫುಟಂ ವಸ್ತು ಯಥೋಕ್ತೇನೈವ ವರ್ತ್ಮನಾ ।।  ೩೧೬ ।। </div>
				<div class="verse">ಆತ್ಮಾಸಾಧಾರಣಾರ್ಥೋತ್ಥರೂಪಮಾತ್ರಸಮಾಶ್ರಯಾತ್ ।।<br />ತನ್ಮಾನಮಪಿ ಮಾನತ್ವಂ ಲಭತೇ, ನ ತು ಕೇವಲಮ್ ।।  ೩೧೭ ।।  </div>
				<div class="verse">ತಾವನ್ಮಾತ್ರೈಕಯಾಥಾತ್ಮ್ಯಪ್ರತ್ಯಗಾತ್ಮತ್ವಕಾರಣಾತ್ ।।<br />ಪರಾಕ್ಷ್ವಿವ ನ ಭೇದೋಽತ್ರ ಮಾತ್ರಾದೇಃ ಪ್ರತ್ಯಗಾತ್ಮನಿ ।।  ೩೧೮ ।।  </div>
				<div class="verse">ವಚಿದಾಭಾಸವನ್ಮೋಹಪೃಷ್ಠೇನೈವೈತಿ ಕರ್ತೃತಾಮ್ ।।<br />  ಟಸ್ಥೋಽಪಿ ಸ್ವತಃ ಪ್ರತ್ಯಙ್ನಾಽಽತ್ಮವೃತ್ತವ್ಯಪೇಕ್ಷಯಾ ।।  ೩೧೯ ।।  </div>
				<div class="verse">ಸರ್ವಧೀವಿಕ್ರಿಯಾಸಾಕ್ಷಿಣ್ಯೇವಂ ಸಿದ್ಧೇ ಸ್ವತೋ ದೃಶೌ ।।<br />ಕಾರ್ಯಂ ಯೇಽನುಭವಂ ಪ್ರಾಹುರ್ವಾಚ್ಯಂ ತೈಃ ಕಾರ್ಯಸಾಧನಮ್ ।।  ೩೨೦ ।।  </div>
				<div class="verse">ನ ಜಾಯತೇಽಜ ಇತ್ಯಾದಿ ವಿಜ್ಞಾನಘನ ಇತ್ಯಪಿ ।।<br />ಕೃತ್ಸ್ನಪುಂವಿಕ್ರಿಯೋತ್ಸಾರಿ ವಾಕ್ಯಂ ಕಸ್ಮಾದುಪೇಕ್ಷ್ಯತೇ ।।  ೩೨೧ ।।  </div>
				<div class="verse">ಪ್ರಮಾತ್ರಾದ್ಯುತ್ಥಿತೇಃ ಪೂರ್ವಂ ಕಾರಕಂ ದುರ್ಲಭಂ ಮಿತೇಃ ।।<br />ತದಭಾವಾತ್ಕ್ರಿಯಾಭಾವಸ್ತಾಮೃತೇ ಕಾರ್ಯತಾ ಕುತಃ ।।  ೩೨೨ ।।  </div>
				<div class="verse">ಏತಚ್ಚಾನುಭವಾದೇವ ಭವತಾಽಪ್ಯಭ್ಯುಪೇಯತೇ ।। <br />ಕಾರಕವ್ಯಾಪೃತಿಸ್ತತ್ರ ನಿಪುಣೇನಾಪಿ ನೇಕ್ಷ್ಯತೇ ।।  ೩೨೩ ।।  </div>
				<div class="verse">ಅಕುರ್ವತ್ಕಾರಣಂ ಚೇತ್ಸ್ಯಾತ್ತದ್ವತ್ಕಾರ್ಯಂ ಸದಾ ಭವೇತ್ ।।<br />ಕಾರ್ಯೇತರಾನವಸಿತಿಃ ಸಂಭೂತೌ ಯುಗಪತ್ತಯೋಃ ।।  ೩೨೪ ।।  </div>
				<div class="verse">ವಿರುದ್ಧಾನೇಕಕಾರ್ಯಾಣಾಮೇಕಸ್ಮಾದೇವ ಕಾರಣಾತ್ ।।<br />ಅಕುರ್ವತಃ ಪ್ರಸಕ್ತಿಃ ಸ್ಯಾದಕುರ್ವತ್ತ್ವಾವಿಶೇಷತಃ ।।  ೩೨೫ ।।  </div>
				<div class="verse">ಅಥ ಕುರ್ವದಭೀಷ್ಟಂ ತತ್ತತ್ಕಾರ್ಯಂ ತರ್ಹಿ ಭಣ್ಯತಾಮ್ ।।<br />ಅಕಾರ್ಯಂ ಕಾರಕಮಿತಿ ಸುಪ್ತೋನ್ಮತ್ತಪ್ರಭಾಷಿತಮ್ ।।  ೩೨೬ ।।  </div>
				<div class="verse">ಮಯಾಽಧ್ಯಕ್ಷೇಣ ಪ್ರಕೃತಿಃ ಸೂಯತೇ ಸಚರಾಚರಮ್ ।।<br />ಇತಿ ಶ್ರೀಮತ್ಸುರೇಶಸ್ಯ ವಾಕ್ಯಮೇವಂ ಸಮಞ್ಜಸಮ್ ।।  ೩೨೭ ।।  </div>
				<div class="verse">ಪ್ರಮೇಯೇ ಚ ಕ್ರಿಯಾಯಾಂ ಚ ಪ್ರಮಾಣೇಽಥ ಪ್ರಮಾತರಿ ।।<br />ತಚ್ಛಕ್ತ್ಯುಪಾಧಿಹೇತುತ್ವಾಜ್ಜಾಯಮಾನೇವ ಚಿದ್ಧ್ರುವಾ ।।  ೩೨೮ ।।  </div>
				<div class="verse">ಯಥಾ ಸದ್ವ್ಯತಿರೇಕೇಣ ನ ಕಿಂಚಿದ್ವಸ್ತು ಸಿಧ್ಯತಿ ।। <br />ತದ್ವದವ್ಯತಿರೇಕೇಣ ಘಟಾಭಾವಾದ್ಯಸಂಭವಾತ್ ।।  ೩೨೯ ।।  </div>
				<div class="verse">ನ ಹಿ ಸದ್ವ್ಯತಿರೇಕೇಣ ತ್ವಸದ್ವಸ್ತ್ವಪಿ ಸಿಧ್ಯತಿ ।।<br />ತಸ್ಯಾಪಿ ಸದಪೇಕ್ಷತ್ವಾತ್ಕಿಮನ್ಯತ್ಸ್ಯಾತ್ಸತಾ ವಿನಾ ।।  ೩೩೦ ।।  </div>
				<div class="verse">ಯಥೈವಂ ಸಂವಿದರ್ತೇಽಸನ್ನೈತಿ ಸಂಭಾವನಾಮಪಿ ।।<br />ಸದಪ್ಯಭಾವರೂಪಂ ವಾ ತದ್ವದವ್ಯತಿರೇಕತಃ ।।  ೩೩೧ ।।  </div>
				<div class="verse">ಅವಿದ್ಯಾ ವಾಽಥ ತತ್ಕಾರ್ಯಂ ನಾಭೇದಾನ್ನಾತಿರೇಕತಃ ।।<br />ಸಿದ್ಧಾಯತೇ ಯತೋಽತಃ ಸ್ಯಾದವಿಚಾರಿತಸಿದ್ಧಿಕಮ್ ।।  ೩೩೨ ।। </div>
				<div class="verse">ನೀಲೋತ್ಪಲದಲಾಭಂ ಖಂ ದ್ವಿರೇಫೋದರವತ್ತಮಃ ।।<br />ಅವಿಚಾರಿತಮಿದ್ಧ್ಯೇವಂ ತಮಸ್ತಜ್ಜಂ ಚ ವೀಕ್ಷ್ಯತಾಮ್ ।।  ೩೩೩ ।।  </div>
				<div class="verse">ಸ್ವಮಹಿಮ್ನಾ ನ ಸಂಸಿಧ್ಯೇತ್ಸ್ವತೋಽನವಗತಾತ್ಮಕಮ್ ।।<br />ಭಾವಾಭಾವೌ ನ ವಸ್ತ್ವೇತಿ ಪ್ರತ್ಯಾಖ್ಯಾತಂ ಯದಾತ್ಮನಾ ।।  ೩೩೪ ।।  </div>
				<div class="verse">ತಸ್ಮಾದಜಾಯಮಾನೈವ ಜಾಯಮಾನೇವ ಲಕ್ಷ್ಯತೇ ।।<br />ಅನೂಭೂತಿಸ್ತದಜ್ಞಾನಹೇತೂತ್ಥಾನಾತ್ಮಜನ್ಮನಾ ।।  ೩೩೫ ।।  </div>
				<div class="verse">ತದ್ವಿನಾಶೇಽಷಿ ತತ್ಸಾಕ್ಷ್ಯಾದ್ವಿನಶ್ಯನ್ತೀವ ಲಕ್ಷ್ಯತೇ ।।<br />ಯತೋಽತಃ ಕಾರ್ಯತಾಂ ತಸ್ಯಾ ನೇಶ್ವರೋಽಪಿ ಪ್ರಸಾಧಯೇತ್ ।।  ೩೩೬ ।।  </div>
				<div class="verse">ಸ್ವಾತ್ಮಸಾಕ್ಷಿಕತಾಂ ಮುಕ್ತ್ವಾ ಭಾವಾಭಾವಾತ್ಮವಸ್ತುನಃ ।।<br />ಯತೋಽಸಿದ್ಧಿರತಃ ಪ್ರತ್ಯಙ್ನಿರಸ್ತಾಖಿಲವಿಕ್ರಿಯಃ ।।  ೩೩೭ ।। </div>
				<div class="verse">ಕಾರ್ಯಂ ಸರ್ವಂ ಯತೋ ದೃಷ್ಟಂ ಪ್ರಾಗಭಾವಪುರಃಸರಮ್ ।।<br />ತಸ್ಯಾಪಿ ಸಂವಿತ್ಸಾಕ್ಷಿತ್ವಾತ್ಪ್ರಾಗಭಾವೋ ನ ಸಂವಿದಃ ।।  ೩೩೮ ।।  </div>
				<div class="verse">ಪ್ರಮಾತ್ರಾದ್ಯತಿರೇಕೇಣ ಹ್ವಸಂವಿದಿತರೂಪಕಮ್ ।।<br />ಮೇಯಂ ಸಿದ್ಧಮಿಹೈವೈತನ್ನ ವೇದಾದನ್ಯತಃ ಕ್ವಚಿತ್ ।।  ೩೩೯ ।।  </div>
				<div class="verse">ವಸ್ತುವೃತ್ತಮಪೇಕ್ಷ್ಯೈತನ್ನ ಸ್ವತಃ ಪರತಸ್ತಮಃ ।।<br />ತಜ್ಜಂ ವಾ ತತ್ತಮೋಽಪೇಕ್ಷ್ಯ ಹ್ಯವ್ಯಾಕೃತಗಿರೋಚ್ಯತೇ ।।  ೩೪೦ ।।  </div>
				<div class="verse">ಚಿದಾಭಾಸಂ ತಮೋ ಜ್ಞೇಯಂ, ನಾಜ್ಞಾಸಿಷಮಿತೀಕ್ಷಣಾತ್ ।।<br />ಜಗಜ್ಜನಿಸ್ಥಿತಿಲಯಾ ಏವಂಭೂತೇ ಪರಾತ್ಮನಿ ।।  ೩೪೧ ।।  </div>
				<div class="verse">ತಮಃಪ್ರಧಾನಃ ಕ್ಷೇತ್ರಾಣಾಂ ಚಿತ್ಪ್ರಧಾನಶ್ಚಿದಾತ್ಮನಾಮ್ ।।<br />ಪರಃ ಕಾರಣತಾಮೇತಿ ಭಾವನಾಜ್ಞಾನಕರ್ಮಭಿಃ ।।  ೩೪೨ ।।  </div>
				<div class="verse">ಯಾವತ್ಕಾರ್ಯಗತಂ ಕಿಂಚಿದ್ಭಾವನಾದಿ ಸಮೀಕ್ಷ್ಯತೇ ।।<br />ತಮಸಾ ಬೀಜಭೂತಂ ತದ್ವ್ಯಜ್ಯತೇ ಸಂಸ್ಕೃತೇಃ ಪುನಃ ।।  ೩೪೩ ।।  </div>
				<div class="verse">ತಮೋ ನಿಯಾಮಕಂ ಯಸ್ಮಾತ್ಸ್ವಕಾರ್ಯಾಣಾಂ ತದನ್ವಯಾತ್ ।।<br />ಊರ್ಧ್ವಂ ವ್ಯಕ್ತೇಃ ಪುರಾ, ಚೈವ ತದೇವಾತೋ ನಿಯಾಮಕಮ್ ।।  ೩೪೪ ।।  </div>
				<div class="verse">ನಿಯಮ್ಯಂ ಕಾರ್ಯಮಾಪೇಕ್ಷ್ಯ ನಿಯನ್ತೈಷ ತಮೋವಧಿಃ ।।<br />ತೇಷ್ವೇವ ಚಿತ್ಸ್ವಭಾವಃ ಸನ್ಸಾಕ್ಷಿತಾಂ ಪ್ರತಿಪದ್ಯತೇ ।।  ೩೪೫ ।।  </div>
				<div class="verse">ನಿಗೀರ್ಣಂ ಸಜ್ಜಲೂಕಾದಿ ದುಷ್ಟಂ ದೇಶಂ ಯಥಾಽಽಶ್ರಯೇತ್ ।।<br />ಭಾವನಾಜ್ಞಾನಕರ್ಮಾಣಿ ತಥಾ ಯಾನ್ತಿ ತಮಸ್ವಿನಮ್ ।।  ೩೪೬ ।।  </div>
				<div class="verse">ಉತ್ಪತ್ತಿಸ್ಥಿತಿನಾಶೇಷು ಕಾರಣಂ ನಾತಿವರ್ತತೇ ।।<br />ಕಾರ್ಯಂ ಸರ್ವಂ ಯಥಾ ಲೋಕೇ ತಥೇಹಾಪ್ಯವಸೀಯತಾಮ್ ।।  ೩೪೭ ।।  </div>
				<div class="verse">ಕಾರ್ಯೇಷ್ವಪಿ ಚ ಸರ್ವೇಷು ಕರ್ತುತ್ವಂ ಯತ್ಸಮೀಕ್ಷ್ಯತೇ ।।<br />ಅಸ್ಯೈವ ತದ್ವಿಜಾನೀಯಾದತಃ ಸರ್ವಕೃದುಚ್ಯತೇ ।।  ೩೪೮ ।।  </div>
				<div class="verse">ತತ್ತೇಜ ಐಕ್ಷತ ಇತಿ ತೇಜೋದೇಹಂ ಸದೇವ ತು ।। <br />ಉತ್ತರೋತ್ತರಕಾರ್ಯಾಣಾಂ ಶ್ರುತ್ಯಾ ಸ್ರಷ್ಟ್ಟತಯೋಚ್ಯತೇ ।।  ೩೪೯ ।।  </div>
				<div class="verse">ತಥಾ ಸಂವರ್ಗವಿದ್ಯಾಯಾಮಪ್ರಾಣಃ  ಪ್ರಾಣತಾಂ ಗತಃ ।। <br />ಅಧ್ಯಾತ್ಮಮಧಿದೈವಂ ಚ ಪ್ರಾಣವಾಯುತಯೋದಿತಃ ।।  ೩೫೦ ।।  </div>
				<div class="verse">ನಾಮೋಪಕ್ರಮಮಾಶಾನ್ತಮರನಾಭಿನಿದರ್ಶನಾತ್ ।।<br />ಓತಪ್ರೋತಂ ಜಗತ್ಸರ್ವಂ ಪ್ರಾಣ ಏವೋಪದಿಶ್ಯತೇ ।।  ೩೫೧ ।।  </div>
				<div class="verse">ತಥೈವಾಽಽಕಾಶಶಬ್ದೇನ ತತ್ರ ತತ್ರೈಷ ಏವ ತು ।।<br />ತದೇತತ್ಸತ್ಯಮಿತಿ ಚ ಸಬೀಜಃ ಪರ ಉಚ್ಯತೇ ।।  ೩೫೨ ।।  </div>
				<div class="verse">ಪ್ರಾಣೋ ಹ್ಯೇಷ ಸರ್ವಭೂತೈರಿತಿ ಚಾಽಽಥರ್ವಣೇ ವಚಃ ।।<br />ಪ್ರಾಣಬನ್ಧನಂ ಸೋಮ್ಯೇತಿ ಸರ್ವಕಾರಣಮುಚ್ಯತೇ ।।  ೩೫೩ ।।  </div>
				<div class="verse">ಏಷ ಸ್ವಕಾರ್ಯಂ ಸಂಶ್ರಿತ್ಯ ನಾನಾಭೇದಾನ್ಪ್ರಪದ್ಯತೇ ।।<br />ಸ್ವೋತ್ಸೃಷ್ಟತೋಯಧಾರಾದ್ಯೈರ್ವೈಶ್ವರೂಪ್ಯಂ ರವಿರ್ಯಥಾ ।।  ೩೫೪ ।।  </div>
				<div class="verse">ಪ್ರಾಣಭೂತಾದಿಜನ್ಮೈವ ಜನ್ಮಾಽಽತ್ಮನ ಇಹೋಷ್ಯತೇ ।।<br />ವಿಯತೋಽಜನ್ಮನೋ ಜನ್ಮ ಯಥಾ ಕುಮ್ಭಾದಿಜನ್ಮನಾ ।।  ೩೫೫ ।।  </div>
				<div class="verse">ಏತಸ್ಮಾಜ್ಜಾಯತೇ ಪ್ರಾಣೋ ಮನಃ ಸರ್ವೇನ್ದ್ರಿಯಾಣಿ ಚ ।।<br />ನಾವ್ಯಾಕೃತಂ ಪರಾದನ್ಯದಾಗಮಾದವಗಮ್ಯತೇ ।।  ೩೫೬ ।।  </div>
				<div class="verse">ಸ್ವಕಾರ್ಯಾಣ್ಯೇವ ಸಂಶ್ರಿತ್ಯ ಮೃದಸಾಧಾರಣಾ ಯಥಾ ।।<br />ಸಾಮಾನ್ಯರೂಪತಾಮೇತಿ ಸ್ವಕಾರ್ಯೈಃ ಕಾರಣಂ ತಥಾ ।।  ೨೫೭ ।।  </div>
				<div class="verse">ತದೇತನ್ನಿತ್ಯಮಜ್ಞಾನಂ ತಜ್ಜಕಾಲಾದ್ಯನಾಪ್ಲುತೇಃ ।।<br />ಸರ್ವಕಾಲಾನುವರ್ತ್ಯೇವ ಲೋಕೇ ನಿತ್ಯಮಿತೀರ್ಯತೇ ।।  ೩೫೮ ।।  </div>
				<div class="verse">ನಿತ್ಯಸ್ಯಾನುಚ್ಛಿತ್ತಿರಿತಿ ಚೋದ್ಯಸ್ಯಾಪಿ ನ ಸಂಭವಃ ।।<br />ನಿತ್ಯಾಜ್ಞಾನಸಮುಚ್ಛಿತ್ತೌ ಯತಃ ಪ್ರಾಮಾಣ್ಯಮಾಶ್ರಿತಮ್ ।।  ೩೫೯ ।।  </div>
				<div class="verse">ಪ್ರಮಾನ್ತರೈರವಿಜ್ಞಾತಂ ಪ್ರಮೇಯಂ ವಸ್ತು ಭಣ್ಯತೇ ।।<br />ತತ್ತತ್ತ್ವಮಾತ್ರಗಂ ತತ್ಸ್ಥಧ್ವಾನ್ತನುನ್ಮಾನಮುಚ್ಯತೇ ।।  ೩೬೦ ।।  </div>
				<div class="verse">ಆಗನ್ತು ಚೇದಿಹಾಜ್ಞಾನಮನಿರ್ಮೋಕ್ಷಃ ಪ್ರಸಜ್ಯತೇ ।।<br />ಪುರೇವಾನಾಗತಂ ಭೂಯೋ ನೈಷ್ಯತೀತ್ಯತ್ರ ಕಾ ಪ್ರಮಾ ।।  ೩೬೧ ।।  </div>
				<div class="verse">ಕಾರ್ಯಕಾರಣರೂಪೇಣ ದ್ವಯೋರವ್ಯತಿರೇಕತಃ ।।<br />ಗುಣಪ್ರಧಾನರೂಪೇಣ ಕಾರ್ಯಕಾರಣಗೀರಿಯಮ್ ।।  ೩೬೨ ।।  </div>
				<div class="verse">ನ ಕಾರಣಂ ವಿನಾ ಕಾರ್ಯಂ ನ ಕಾರ್ಯಂ ಕಾರಣಂ ವಿನಾ ।।<br />ಅನ್ಯೋನ್ಯಾಪೇಕ್ಷತಃ ಸಿದ್ಧೇರ್ವಿನಾಽನ್ಯೋನ್ಯಂ ನ ತದ್ವೂಯಮ್ ।।  ೩೬೩ ।।  </div>
				<div class="verse">ಭಾವನಾಜ್ಞಾನಕರ್ಮಾದಿ ಕಾರ್ಯೋತ್ಪತ್ತೇಃ ಪ್ರಯೋಜಕಮ್ ।।<br />ತದ್ಭೂತೌ ತದಭಿವ್ಯಕ್ತೇಸ್ತತ್ಸ್ವಾಪೇಽವ್ಯಾಕೃತಾತ್ಮತಾ ।।  ೩೬೪ ।।  </div>
				<div class="verse">ಸ್ವಕರ್ತುರುಪಭೋಗಾರ್ಥಂ ಕರ್ಮಾವ್ಯಾಕೃತರೂಪಕಮ್ ।।<br />ವ್ಯಕ್ತೀಭೂತಂ ಪ್ರಯುಙ್ಕೇ ಕ್ಷ್ಮಾಬಗ್ನ್ಯನ್ತಂ ಸಾಧನತ್ರಯಮ್ ।।  ೩೬೫ ।।  </div>
				<div class="verse">ವಾಯ್ವಾಕಾಶೌ ಸಮಾಶ್ರಿತ್ಯ ಪೂರ್ವೇಷಾಂ ಸಾಧನಾತ್ಮತಾ ।। <br />ತ್ರಯಾಣಾಮಪ್ಯತಸ್ತಾನಿ ವಾಯ್ವಾಕಾಶೌ ಪ್ರಯುಞ್ಜತೇ ।।  ೩೬೬ ।।  </div>
				<div class="verse">ಪ್ರಯೋಜಕಪ್ರಯೋಜ್ಯತ್ವಂ ಕರ್ಮಸಾಧನಯೋರ್ಭವೇತ್ ।।<br />ಸ್ವಸ್ವಾಮಿಭೋಗಸಿದ್ಧ್ಯರ್ಥಮೇವಂ ವ್ಯಾಕೃತತೇಷ್ಯತೇ ।।  ೩೬೭ ।।  </div>
				<div class="verse">ವ್ಯಕ್ತಿರ್ನಿಯತಕಾಲೈಷ ಜಗತೋಽವ್ಯಕ್ತಾರೂಪಿಣಃ ।।<br />ಅನ್ತರ್ಯಾಮಿಕೃತಾ ಚೈಷಾ ನಾನ್ಯಃ ಸಂಭಾವ್ಯತೇ ಪ್ರಭೋಃ ।।  ೩೬೮ ।।  </div>
				<div class="verse">ವಾಯೋರಿವ ಪ್ರವೃತ್ತಿಃ ಸ್ಯಾತ್ತಥಾ ಚೈವೋಪಸಂಹೃತಿಃ ।।<br />ನಿರ್ನಿಮಿತ್ತಾತ್ತಥೈವೇಶಾಜ್ಜಗಜ್ಜನ್ಮಸ್ಥಿತಿಕ್ಷಯಾಃ ।।  ೩೬೯ ।।  </div>
				<div class="verse">ನ ಪ್ರಯೋಜ್ಯೋ ಯದಾ ಭೋಗಃ ಸ್ವಾಮ್ಯರ್ಥಃ ಕರ್ಮಣಸ್ತದಾ..<ಬ್ರ್ />ಹಿತ್ವಾ ಕರ್ಮಾಖಿಲಾ ವ್ಯಕ್ತೀರವಿಶೇಷಾತ್ಮತಾಂ ವ್ರಜೇತ್ ।।  ೩೭೦ ।।  </div>
				<div class="verse">ಅಸ್ಯ ದ್ವೈತೇನ್ದ್ರಜಾಲಸ್ಯ ಯದುಪಾದಾನಕಾರಣಮ್ ।।<br />ಅಜ್ಞಾನಂ ತದುಪಾಶ್ರಿತ್ಯ ಬ್ರಹ್ಮ ಕಾರಣಮುತ್ಯತೇ ।।  ೩೭೧ ।।  </div>
				<div class="verse">ಅಜ್ಞಾನಮಾತ್ರೋಪಾಧಿತ್ವಾದವಿದ್ಯಾಮುಪಿತಾತ್ಮಭಿಃ ।।<br />ಕೌಟಸ್ಥ್ಯಾನ್ನಿರ್ದ್ವಯೋಽಪ್ಯಾತ್ಮಾ ಸಾಕ್ಷೀತ್ಯಧ್ಯಸ್ಯತೇ ಜಡೈಃ ।।  ೩೭೨ ।।  </div>
				<div class="verse">ಜ್ಯೋತಿಷಾಮಪಿ ತಜ್ಜ್ಯೋತಿರಸದ್ಧೀಪರಿಮೋಷಣಾತ್ ।।<br />ತಮೋರೂಪಾಮಿವಾಽಽಭಾತಿ ಭಾನುರ್ನಕ್ತಂದೃಶಾಮಿವ ।।  ೩೭೩ ।।  </div>
				<div class="verse">ಮೋಹತತ್ಕಾರ್ಯನೀಡಂ ಯತ್ಕೂಟಸ್ಥಾಭಾಸರೂಪಕಮ್ ।। <br />ಜ್ಞಾನಂ ತದವಿನಾಭೂತಃ ಪರಃ ಸಾಕ್ಷೀತಿ ಭಣ್ಯತೇ ।।  ೩೭೪ ।।  </div>
				<div class="verse">ಇದಂ ತತ್ಸರ್ವವೇದೇಷು ಯಥಾಭೂತಾರ್ಥವಿತ್ತಯೇ ।।<br />ಸದೇವೇತ್ಯಾದಿಭಿರ್ವಾಕ್ಯೈಃ ಕಾರಣಂ ಬ್ರಹ್ಮ ಗೀಯತೇ ।।  ೩೭೫ ।।  </div>
				<div class="verse">ಸರ್ವಜ್ಞಃ ಸರ್ವಶಕ್ತಿಶ್ಚ ಸರ್ವಾತ್ಮಾ ಸರ್ವಗೋ ಧ್ರುವಃ ।।<br />ಜಗಜ್ಜನಿಸ್ಥಿತಿಧ್ವಂಸಹೇತುರೇಷ ಸದೇಶ್ಚರಃ ।।  ೩೭೬ ।।  </div>
				<div class="verse">ಯಃ ಪೃಥಿವ್ಯಾಮಿತೀಶೋಽಸಾವನ್ತರ್ಯಾಮೀ ಜಗದ್ಗುರುಃ ।।<br />ಹರಿರ್ಬ್ರಹ್ಯಾ ಪಿನಾಕೀತಿ ಬಹುಧೈಕೋಽಪಿ ಗೀಯತೇ ।।  ೩೭೭ ।।  </div>
				<div class="verse">ಕೂಟಸ್ಥಸ್ಯ ನ ಸಾಕ್ಷಿತ್ವಂ ದ್ವಿತೀಯಾಸಂಗತೇರ್ಭವೇತ್ ।।<br />ನಾಶಿನೋಽಪಿ ನ ಸಾಕ್ಷಿತ್ವಂ ನಾಶೇನಾವ್ಯತಿರೇಕತಃ ।।  ೩೭೮ ।।  </div>
				<div class="verse">ಅಜ್ಞಾನಮಾತ್ರಹೇತೌ ತು ಸರ್ವಮೇತತ್ಸಮಞ್ಜಸಮ್ ।।<br />ಕರ್ತೃತ್ವಾದ್ಯನ್ಯಥಾಜ್ಞಾನಹೇತುತ್ವಾದಾತ್ಮರೂಪಿಣಃ ।।  ೩೭೯ ।। </div>
				<div class="verse">ಪ್ರತ್ಯಗ್ರೂಪಸ್ಯ ಸ್ಥಾಸ್ರುತ್ವಾಜ್ಜ್ಞಾತುರ್ಮೋಹೇನ ಚಾನ್ವಯಾತ್ ।।<br />ಕೂಟಸ್ಥಸ್ಯಾಪಿ ಸಾಕ್ಷಿತ್ವಮಾಗಮಾಪಾಯಿನಂ ಪ್ರತಿ ।।  ೩೮೦ ।।  </div>
				<div class="verse">ಆತ್ಮಾತ್ಮವತ್ತ್ವಸಂಬನ್ಧ ಆತ್ಮಾತ್ಮಾಜ್ಞಾನಯೋರ್ಮತಃ ।।<br />ಪರೋಽವಿವೇಕೋ ಭೂತಾನಾಮಾತ್ಮಾಾವಿದ್ಯೇತಿ ಕಥ್ಯತೇ ।।  ೩೮೧ ।।  </div>
				<div class="verse">ಈಶಾದಿವಿಷಯಾನ್ತಂ  ಯತ್ತದವಿದ್ಯಾವಿಜೃಮ್ಭಿತಮ್ ।।<br />ಮಾಯಾಂ ತು ಪ್ರಕೃತಿಂ ವಿದ್ಯಾನ್ಮಾಯಿನಂ ತು ಮಹೇಶ್ವರಮ್ ।। <br />ಇತಿ ವೇದಶಿರಃಸೂಕ್ತಿಸ್ತಥಾ ಚೋದ್ಘುಷ್ಯತೇ ಸ್ಫುಟಾ ।।  ೩೮೨ ।।  </div>
				<div class="verse">ದೈವೀ ಹ್ಯೇಷಾ ಗುಣಮಯೀ ಮಮ ಮಾಯೇತಿ  ಚ ಸ್ಮೃತಿಃ ।।<br />ವೈಷ್ಣವೀ ಖಲ್ವಿಯಂ ಮಾಯೇತ್ಯಪಿ ಲೋಕೇಽಪಿ ಗೀಯತೇ ।।  ೩೮೩ ।।  </div>
				<div class="verse">ಮಾನಾನ್ತರಾನಧಿಗತಂ ಮೇಯಂ ತಾವನ್ನಿರೂಪಿತಮ್ ।।<br />ಸ್ವಾನುಭೂತ್ಯನುಸಾರೇಣ ಪ್ರತ್ಯಡ್ಮತ್ರಸತತ್ತ್ವಕಮ್ ।।  ೩೮೪ ।।  </div>
				<div class="verse">ಏತನ್ನಿದಾನಮಧುನಾ ಮಿಥ್ಯಾಜ್ಞಾನಂ ನಿರೂಪ್ಯತೇ ।।<br />ಯತೋ ಬಿಭ್ಯತಿ ಭೂತಾನಿ ಸಂಸಾರಾನರ್ಥಲಕ್ಷಣಾತ್ ।।  ೩೮೫ ।।  </div>
				<div class="verse">ಯದೇವ ನಿತ್ಯಮಜ್ಞಾನಂ ಮಿಥ್ಯಾಜ್ಞಾನಂ ತದೇವ ತು ।।<br />ಕಾರಣೇತರರೂಪೇಣ ತಯೋರವ್ಯಭಿಚಾರತಃ ।।  ೩೮೬ ।।  </div>
				<div class="verse">ಹೇತ್ವನ್ತರಾನಪೇಕ್ಷಂ ಸತ್ತದವ್ಯಾಕೃತರೂಪಕಮ್ ।।<br />ವ್ಯಕ್ತತಾಂ ಸ್ವಯಮೇವೈತಿ, ನಿಮಿತ್ತಂ ನಾಸ್ತ್ಯಸಂಹೃತಮ್ ।।  ೩೮೭ ।।  </div>
				<div class="verse">ಸುಷುಪ್ತಾದುತ್ಥಿತೀ ರಾಜ್ಞಃ ಸ್ವಯಮೇವ ಯಥಾ ತಥಾ ।।<br />ಜಗ್ಧಾಶೇಷಜಗನ್ಮೂರ್ತೇರವ್ಯಕ್ತಾದ್ವ್ಯಾಕೃತಿರ್ಮುಹುಃ ।।  ೩೮೮ ।।  </div>
				<div class="verse">ಅನಿಶ್ಚಿತಾ ಯಥಾ ರಜ್ಜುರಿತಿ ನ್ಯಾಯೋಪಬೃಂಹಿತಮ್ ।।<br />ಸ್ಫುಟಾರ್ಥಂ ಗೌಡಪಾದೀಯಂ ವಚೋಽರ್ಥೇಽತ್ರೈವ ಗೀಯತೇ ।।  ೩೮೯ ।।  </div>
				<div class="verse">ತದಿದಂ ನಾಮರೂಪಾಭ್ಯಾಮನಾಮಕಮರೂಪಕಮ್ ।।<br />ಏವಂ ವ್ಯಾಕ್ರಿಯತಾಜ್ಞಾನಹೇತುಮಾತ್ರವ್ಯಪಾಶ್ರಯಾತ್ ।।  ೩೯೦ ।।  </div>
				<div class="verse">ಅಭಿಧಾನಾಕೃತಿರ್ನಾಮಶಬ್ದೇನೇಹಾಭಿಧೀಯತೇ ।।<br />ಅಭಿಧೇಯಾಕೃತಿಸ್ತದ್ವದ್ರೂಪಮಿತ್ಯುಪದಿಶ್ಯತೇ ।।  ೩೯೧ ।।  </div>
				<div class="verse">ಏವಂ ದ್ವಾಭ್ಯಾಂ ಪ್ರಕಾರಾಭ್ಯಾಮೀಶೋ ವ್ಯಾಕೃತಜನ್ಮನಾಮ್ ।।<br />ವ್ಯವಹಾರಾಯ ಪರ್ಯಾಪ್ತೋ ನ ತ್ವವ್ಯಕ್ತಾತ್ಮನಾ ಯತಃ ।।  ೩೯೨ ।।  </div>
				<div class="verse">ನಾಮ್ನಃ ಸಾಮಾನ್ಯಮಾತ್ರಸ್ಯ ತ್ವಸಾವಿತಿ ಸಮೀರಷಮ್ ।।<br />ವಿಶೇಷನಾಮ್ನಾ ಸಂಯೋಜ್ಯ ದೇವದತ್ತಾದಿನೋತ್ಯತೇ ।।  ೩೯೩ ।।  </div>
				<div class="verse">ತದೂದ್ರೂಪಸ್ಯ ಸಾಮಾನ್ಯಂ ರೂಪಮಿತ್ಯುಪದಿಶ್ಯತೇ ।।<br />ತದುಪಾತ್ತವಿಶೇಷಂ ಸಚ್ಛುಕ್ಲಕೃಷ್ಣಾದಿನೋಚ್ಯತೇ ।।  ೩೯೪ ।।  </div>
				<div class="verse">ಏವೇತ್ಯವಧೃತಾವೇತದಾತ್ಮವೃತ್ತವ್ಯಪೇಕ್ಷಯಾ ।।<br />ಆತ್ಮಾವಿದ್ಯಾಸಮುತ್ಥಾಭ್ಯಾಮೇವ ವ್ಯಾಕ್ರಿಯತೇ ಪರಃ ।।  ೩೯೫ ।।  </div>
				<div class="verse">ನ ತು ವಿಧ್ವಸ್ತನಿಃಶೇಷಪ್ರತ್ಯಗಜ್ಞಾನತದ್ಭವ -<br />ಸಾಮಾನ್ಯಭೇದೈಕಾತ್ಮ್ಯಾಖ್ಯತದನನ್ಯಪ್ರಮಾತ್ಮನಾ ।।  ೩೯೬ ।।  </div>
				<div class="verse">ಆದಾವವ್ಯಾಕೃತಂ ತತ್ತ್ವಂ ನಾಮರೂಪಕ್ರಿಯಾತ್ಮನಾ ।।<br />ಸ್ವಯಂ ತದ್ವ್ಯಾಕೃತಿಮಗಾದ್ಯಥೈತರ್ಹಿ ತಥೈವ ತತ್ ।।  ೩೯೭ ।।  </div>
				<div class="verse">ನಾಮರೂಪಾಭ್ಯಾಮೇವೇತಿ ನ ಸಮುಚ್ಚಯನಿಶ್ಚಿತೌ ।। <br />ಸಮಸ್ತವ್ಯಸ್ತರೂಪಾಭ್ಯಾಂ ಲೋಕೇಽಪಿ ವ್ಯಾಕೃತಿರ್ಯತಃ ।।  ೩೯೮ ।।  </div>
				<div class="verse">ಜಾತಿತೋ ಬಧಿರಸ್ಯೇಹ ವ್ಯಕ್ತಿಃ ಸ್ಯಾದ್ರೂಪಮಾತ್ರಜಾ ।। <br />ಜಾತ್ಯನ್ಧಾದೇಶ್ಚ ನಾಮ್ನೈವ ತಥಾ ಚೋಭಯಥಾಽಪ್ಯಸೌ ।।  ೩೯೯ ।।  </div>
				<div class="verse">ಅಜ್ಞಾತಾತ್ಮೈಕಹೇತೂನಾಂ ಮಿಥೋಪೇಕ್ಷಾತ್ಮನಾಂ ಶ್ರುತೌ ।। <br />ನೇಯತ್ತಾಽಸ್ತೀಹ ತತ್ತ್ವಾನಾಮಾನನ್ತ್ಯಾನ್ನ ಕ್ರಮಸ್ತಥಾ ।।  ೪೦೦ ।।  </div>
				<div class="verse">ಪ್ರಕ್ರಿಯಾನಿಯಮೋ ನಾಪಿ ಪುಂವ್ಯುತ್ಪತ್ತಿಪ್ರಧಾನತಃ ।।<br />ಪ್ರತಿಶ್ರುತಿವಿಗೀತಿಶ್ಚ ಪ್ರಕ್ರಿಯಾಣಾಂ ಸಮೀಕ್ಷ್ಯತೇ ।।  ೪೦೧ ।।  </div>
				<div class="verse">ಯಯಾ ಯಯಾ ಭವೇತ್ಪುಂಸಾಂ ವ್ಯುತ್ಪತ್ತಿಃ ಪ್ರತ್ಯಗಾತ್ಮನಿ..<br />ಸಾ ಸೈವ ಪ್ರಕ್ರಿಯೇಹ ಸ್ಯಾತ್ಸಾಧ್ವೀ ಸಾ ಚಾನವಸ್ಥಿತಾ ।।  ೪೦೨ ।।  </div>
				<div class="verse">ಉದ್ಭೂತಿಸ್ಥಿತಿಹಾನೀನಾಂ ನ ಕಚಿತ್ಸಂಭವೋ ಯಥಾ ।।<br />ಮುಖ್ಯಾಂ ವೃತ್ತಿಂ ಸಮಾಶ್ರಿತ್ಯ ತಥೋದರ್ಕೇಽಪಿ ವಕ್ಷ್ಯತೇ ।।  ೪೦೩ ।।  </div>
				<div class="verse">ನ ಜಾಯತೇ ಜನ್ಯತೇ ವಾ ನಾಪಿ ಹನ್ತಿ ನ ಹನ್ಯತೇ ।।<br />ತಮಃಸಂವೃತದೃಷ್ಟೀನಾಂ ಪಾಡ್ವಿಕಾರಾದಿವೀಕ್ಷಣಮ್ ।।  ೪೦೪ ।।  </div>
				<div class="verse">ಯದರ್ಥಂ ಸರ್ವಶಾಸ್ರಾಣಾಂ ಪ್ರವೃತ್ತಿರತಿವಿಸ್ತರಾ ।।<br />ಆತ್ಮಜ್ಞಾನಾವತಾರಾರ್ಥಃ ಸರ್ವಶಾಸ್ರಸಮುದ್ಯಮಃ ।।  ೪೦೫ ।।  </div>
				<div class="verse">ವಿರೋಧಃ ಸರ್ವಶಾಸ್ರಾಣಾಂ ಸ್ವಾಭಿಧೇಯವ್ಯಪೇಕ್ಷಯಾ ।।<br />ನಿವೃತ್ತ್ಯರ್ಥೇಽವಿರೋಧಿತ್ವಾದತ ಏತತ್ಸಮೀರಿತಮ್ ।।  ೪೦೬ ।।   </div>
				<div class="verse">ಸ್ವತ ಏವ ಯತಃ ಪುಂಸಾಂ ಪ್ರವೃತ್ತಿಃ ಸ್ವಾರ್ಥಸಿದ್ಧಯೇ..<ಬ್ರ್ />ತತ್ರಾನುವಾದಿ ಶಾಸ್ರಂ ಸ್ಯಾನ್ನಿವೃತ್ತಾವೇವ ತನ್ಮಿತಿ ।।  ೪೦೭ ।।  </div>
				<div class="verse">ಅಪಿ ವಾತ್ಸ್ಯಾಯನಾದೀನಾಂ ಶಾಸ್ರಾಣಾಮುಕ್ತಹೇತುತಃ ।।<br />ಪ್ರಾಮಾಣ್ಯಮವಿರುದ್ಧಂ ಸ್ಯಾದೈಕಾತ್ಮ್ಯಜ್ಞಾನಜನ್ಮನೇ ।।  ೪೦೮ ।।  </div>
				<div class="verse">ಪ್ರವರ್ತಮಾನಃ ಪುರುಷಃ ಶಾಸ್ರೋದ್ದೀಪಿತವರ್ತ್ಮನಾ ।।<br />ಪ್ರವೃತ್ತಿವಿಷಯಂ ದುಷ್ಟಂ ದೃಷ್ಟ್ವಾಽತೋ ವಿನಿವರ್ತತೇ ।।  ೪೦೯ ।।  </div>
				<div class="verse">ಅನಿತ್ಯದುಃಖಶೂನ್ಯತ್ವಂ ಪದಾರ್ಥಾನಾಂ ಬ್ರುವನ್ಸ್ಫುಟಮ್ ।।<br />ಬುದ್ಧೋಽಪಿ ರಾಗಾಪುಚ್ಛಿತ್ತೌ ಯತತೇ ನಾಽಽತ್ಮನಿಹುತೌ ।।  ೪೧೦ ।।  </div>
				<div class="verse">ತ್ಯಾಗ ಏವ ಹಿ ಸರ್ವೇಷಾಂ ಮೋಕ್ಷಸಾಧನಮುತ್ತಮಮ್ ।।<br />ತ್ಯಜತೈವ ಹಿ ತಜ್ಜ್ಞೇಯಂ ತ್ಯಕ್ತುಃ ಪ್ರತ್ಯಕ್ಪರಂ ಪದಮ್ ।।  ೪೧೧ ।।  </div>
				<div class="verse">ಏಕವಾಕ್ಯತ್ವತೋ ಯದ್ವಾ ಐಕಾತ್ಮ್ಯಜ್ಞಾನಜನ್ಮನೇ ।।<br />ವೇದಶಾಸ್ರಸ್ಯ ಕೃತ್ಸ್ನಸ್ಯ ತಥಾ ಪೂರ್ವಮವಾದಿಷಮ್ ।।  ೪೧೨ ।।  </div>
				<div class="verse">ಪ್ರಮಾಣಾನಿ ಚ ಶಾಸ್ರಾಣಿ ತತ್ಪ್ರಾಮಾಣ್ಯಂ ನ ಚಾನ್ಯತಃ ।।<br />ಅಜ್ಞಾತಾತ್ಮಾವಬೋಧಿತ್ವಾತ್ತಥಾ  ಪೂರ್ವಮವಾದಿಷಮ್ ।।  ೪೧೩.. </div>
				<div class="verse">ಯಸ್ಮಿಂಶ್ಚಾವಿದ್ಯಯಾಧ್ಯಾಸಃ ಸಂಸಾರಾನರ್ಥಲಕ್ಷಣಃ ।।<br />ಸ್ವಾಭಾವಿಕ್ಯಾ ಕೃತೋ ಮಿಥ್ಯಾ ಶುಕ್ತ್ಯಾದೌ ರಜತಾದಿವತ್ ।।  ೪೧೪ ।।  </div>
				<div class="verse">ನನು ಸಾಮಾನ್ಯವಿಜ್ಞಾನವಿಶೇಷಾಜ್ಞಾನಸಂಶ್ರಯಾತ್ ।।<br />ಜಾತರೂಪ್ಯಸ್ಮೃತೇರ್ಲೋಕೇ ಮಿಥ್ಯಾಜ್ಞಾನಂ ಪ್ರಸಿಧ್ಯತಿ ।।  ೪೧೫ ।।  </div>
				<div class="verse">ಯತ್ರಾಧ್ಯಾಸೋ ಯದಧ್ಯಸ್ತಂ ಭೇದಸಿದ್ಧೌ ತಯೋರ್ಮೃಷಾ ।।<br />ಜ್ಞಾನಂ ಜಗತಿ ಸಂಸಿದ್ಧಂ ಸಾ ಚೈಕಾತ್ಮ್ಯೇಽತಿದುರ್ಲಭಾ ।।  ೪೧೬ ।।  </div>
				<div class="verse">ಸಮಸ್ತವ್ಯಸ್ತಮೈಕಾತ್ಮ್ಯಂ ಯೇಪಾಂ ಚಾಪಾಸ್ತಭೇದಕಮ್ ।।<br />ಚೋದ್ಯಮೇತತ್ಸಮಾನಂ ಸ್ಯಾದುಭಯೋರಪಿ ಪಕ್ಷಯೋಃ ।।  ೪೧೭ ।।  </div>
				<div class="verse">ನ ನಃ ಪರಿಹೃತೇನಾರ್ಥಶ್ಚೋದ್ಯೇನಾನೇನ ಕಶ್ಚನ ।।<br />ಪ್ರತ್ಯಙ್ಭೋಹೈಕಹೇತುತ್ವಾತ್ಸರ್ವಾನರ್ಥಮೃಷಾಮತೇಃ ।।  ೪೧೮ ।।  </div>
				<div class="verse">ಅಜ್ಞಾನಮೇವ ವಾಧ್ಯಂ ನೋ ಮಾನಸ್ಯೇಹ ಯತಸ್ತತಃ ।।<br />ತಚ್ಚೋದ್ಯಪರಿಹಾರೋಽತಃ ಕ್ರಿಯತೇ ನಾಫಲತ್ವತಃ ।।  ೪೧೯ ।।  </div>
				<div class="verse">ಮಿಥ್ಯಾಜ್ಞಾನಾತಿರೇಕೇಣ ನಾನ್ಯದಜ್ಞಾನಮಿಷ್ಯತೇ ।।<br />ಯೇಷಾಂ ತಾನ್ಪ್ರತಿ ಚೋದ್ಯಂ ಸ್ಯಾನ್ನ ತ್ವಜ್ಞಾತಾತ್ಮವಾದಿನಾಮ್ ।।  ೪೨೦ ।।  </div>
				<div class="verse">ನನ್ವಜ್ಞಾನಮವಸ್ತುತ್ವಾತ್ಕಥಂ ಸಂಸಾರಕಾರಣಮ್ ।।<br />ಮಿಥ್ಯಾಜ್ಞಾನಸ್ಯ ವಸ್ತುತ್ವಾತ್ತದೇವಾಸ್ತ್ವಿಹ ಕಾರಣಮ್ ।।  ೪೨೧ ।।  </div>
				<div class="verse">ತಥಾಚ ಯುಕ್ತಿಮದ್ಯತ್ನಾನ್ಮಹದ್ಭಿರಪಿ ಭಾಷಿತಮ್ ।। <br />ಅಪ್ರಾಮಾಣ್ಯಂ ಪುನಸ್ರೇಧೇತ್ಯತ ಏತತ್ಸುಸಂಸ್ಥಿತಮ್ ।।  ೪೨೨ ।।  </div>
				<div class="verse">ಕಿಂ ಭೋಃ ಸದಪಿ ಮಾನೇನ ವಸ್ತು ಸಾಕ್ಷಾನ್ನಿರಸ್ಯತೇ ।।<br />ತಸ್ಮಿನ್ನಿರಸ್ತೇ ಕಿಂ ಶೇಷಂ ಯಸ್ಮಿನ್ಮಾನಸ್ಯ ಮಾನತಾ ।।  ೪೨೩ ।।  </div>
				<div class="verse">ವ್ಯಞ್ಜಕತ್ವಾತ್ಪ್ರಮಾಣಾನಾಂ ಮೇಯಾಭಿವ್ಯಕ್ತಿತೋಽಪರಮ್ ।। <br />ಕಾರ್ಯಾನ್ತರಂ ನ ಸಂಭಾವ್ಯಂ ನಿತರಾಂ ವಸ್ತ್ವಪಾಕ್ರಿಯಾ ।।  ೪೨೪ ।।  </div>
				<div class="verse">ಮಿಥ್ಯಾಜ್ಞಾನಂ ಕಥಂ ವಸ್ತು ನ ಹಿ ಮಿಥ್ಯೇತಿ ವಸ್ತು ಸತ್ ।। <br />ಮಿಥ್ಯಾ ತದ್ವಸ್ತು ಚೇತ್ಯುಕ್ತಿರ್ಮಹತಾಮೇವ ಶೋಭತೇ ।।  ೪೨೫ ।।  </div>
				<div class="verse">ಸ್ವತೋಽಪಿ ಯದಿ ಸಾ ವಸ್ತು ರಜ್ಜ್ವಾಂ ಸರ್ಪಾದಿಕಾ ಮತಿಃ ।। <br />ರಜ್ಜ್ವಾತ್ಮನಾ ತಥಾಽಪೀಯಮವಸ್ತ್ವೇವಾತ್ರ ವಾಧ್ಯತೇ ।।  ೪೨೬ ।। </div>
				<div class="verse">ಮಿಥ್ಯಾಜ್ಞಾನಸ್ಯ ಕಾರ್ಯತ್ವಾಕ್ತಿಂ ತತ್ಕಾರಣಮುಚ್ಯತಾಮ್ ।।<br />ಅಕಾರಣಂ ಸತ್ಕಾರ್ಯಂ ಚೇಡಿಮ್ಭಕೈರಪಿ ಹಸ್ಯತೇ ।।  ೪೨೭ ।।  </div>
				<div class="verse">ರಾಗಾದಿಕಾರಣಂ ಚೇತ್ಸ್ಯಾತ್ಕಾರ್ಯಂಂ ಸತ್ಕಾರಣಂ ಕಥಮ್ ।।<br />ಅವಸ್ತ್ವಪಿ ಚ ವಸ್ತ್ವೇವ ವಸ್ತುರೂಪಾತ್ತದನ್ಯತಃ ।।  ೪೨೮ ।।  </div>
				<div class="verse">ಉಪಾತ್ತಮೇಯರೂಪತ್ವಂ ಮಾನಾನಾಂ ಸತ್ಯತೋಚ್ಯತೇ ।। <br />ತದ್ವಲೇನೈವ ಮೇಯಸ್ಥಂ ಘ್ನನ್ತಿ ಮೋಹಾದಿ ನಾನ್ಯತಃ ।।  ೪೨೯ ।।  </div>
				<div class="verse">ತದ್ವಿಪರ್ಯಯತೋ ಮಿಥ್ಯಾ ಸರ್ವಂ ಮೋಹಾದಿ ಭಣ್ಯತೇ ।। <br />ವಸ್ತ್ವಸಾಧಾರಣಂ ರೂಪಂ ಮೋಹಾದೇರ್ನ ಪ್ರಮೀಯತೇ ।।  ೪೩೦ ।।  </div>
				<div class="verse">ನ ಚ ವಸ್ತು ಸತತ್ತ್ವಂ ತದ್ವಾಧಾತ್ತಸ್ಯ ಪ್ರಮಾಣತಃ ।।<br />ಮೇಯಪ್ರಬೋಧನಂ ಮುಕ್ತ್ವಾ ನ ಮಿತೇಃ ಸತ್ಯತಾಽನ್ಯತಃ ।।  ೪೩೧ ।।  </div>
				<div class="verse">ಕಾರಕಾಣಾಂ ಹಿ ಸತ್ಯತ್ವಂ ಸ್ವಕಾರ್ಯಾಪೇಕ್ಷಯೇಷ್ಯತೇ ।। <br />ಇತೋಽನ್ಯಥಾ ತತ್ಸತ್ಯತ್ವಂ ನಿಷ್ಫಲಂ ನ ಚ ಲಭ್ಯತೇ ।।  ೪೩೨ ।।  </div>
				<div class="verse">ಯದ್ವಸ್ತು ಸ್ವಾತ್ಮನೈವಾಸ್ತಿ ತತ್ಪರಾರ್ಥಂ ನ ಬೋಧವತ್ ।।<br />ಪಾರಾರ್ಥ್ಯೇನೈವ ಸದ್ಯಚ್ಚ ತತ್ಪರಸ್ಮಾದ್ಧಿರುಙ್ನ ಸತ್ ।।  ೪೩೩ ।।  </div>
				<div class="verse">ಸರ್ವಮನ್ಯಾನಪೇಕ್ಷಂ ಸದೀಕ್ಷ್ಯಮಾಣಂ ಸ್ವಮಾತ್ರಯಾ ।।<br />ಸ್ವಾತ್ಮರೂಪಾತ್ಪೃಥಗ್ರಪಂ ನ ವಸ್ತೂತ್ಪ್ರೇಕ್ಷ್ಯತೇಽಣ್ವಪಿ ।।  ೪೩೪ ।।  </div>
				<div class="verse">ಆತ್ಮನೈವ ಸ್ವಭಾವೇನ ವಸ್ತ್ವಾತ್ಮಾನಂ ವಿಭರ್ತಿ ಹಿ ।।<br />ನಾಽಽತ್ಮನೋ ವಿದ್ಯತೇಽಪೇಕ್ಷಾ ವಸ್ತುನೋಽನ್ಯಸಮಾಶ್ರಯಾ ।।  ೪೩೫ ।।  </div>
				<div class="verse">ತಸ್ಮಾದವಿದ್ಯಾಸಂಭೂತಂ ನಾನಾತ್ವಂ ಪ್ರತ್ಯಗಾತ್ಮನಿ ।।<br />ಬ್ರಹ್ಮಾಸ್ಮೀತಿ ಹಿ ತದ್ಧ್ವಂಸಾನ್ನ ಕಚಿದ್ಭೇದಧೀರ್ಯತಃ ।।  ೪೩೬ ।।  </div>
				<div class="verse">ಮಿತ್ಯುತ್ಪತ್ತಾವನುತ್ಪತ್ತಿರ್ವಿರೋಧಾದ್ಬಾಧ್ಯತೇ ಯತಃ ।।<br />ತದ್ಬಾಧೇ ನಾಪ್ಯಪೇಕ್ಷಾಽಸ್ತಿ ಮಿಥ್ಯಾಧೀಬಾಧನಂ ಪ್ರತಿ ।।  ೪೩೭ ।।  </div>
				<div class="verse">ಮಿಥ್ಯಾಧಿಯೋಽಪಿ ಬಾಧ್ಯತ್ವಮಜ್ಞಾನೈಕಸಮನ್ವಯಾತ್ ।।<br />ಮೂಲಧ್ವಸ್ತೌ ಹತಂ ತಚ್ಚೇನ್ಮಿಥ್ಯಾಧೀಃ ಕಿಂ ಕರೋತಿ ನಃ ।।  ೪೩೮ ।।  </div>
				<div class="verse">ಮೇಯರೂಪಾನುರೋಧಿತ್ವಂ ಮಿಥ್ಯಾಸಂಶಯಯೋರ್ಯದಿ ।।<br />ಸಮ್ಯಗ್ಜ್ಞಾನಾತ್ತಯೋರ್ಭೇದೋ ಗಮ್ಯತಾಂ ಕೇನ ಹೇತುನಾ ।।  ೪೩೯ ।।  </div>
				<div class="verse">ಅಜ್ಞಾನಂ ಸಂಶಯತ್ವಾನ್ನೋ ಮಿಥ್ಯಾಜ್ಞಾನಾತ್ತಥೈವ ಚ ।।<br />ತಯೋಸ್ತತ್ತ್ವವಿವಕ್ಷಾಯಾಮಜ್ಞಾನಂ ತತ್ತ್ವಮುಚ್ಯತೇ ।।  ೪೪೦ ।।  </div>
				<div class="verse">ಅಜ್ಞಾತ ಏವ ಯದ್ಯತ್ರ ಜ್ಞಾತೇ ತಸ್ಮಿನ್ನ ತದ್ಭವೇತ್ ।। <br />ಸರ್ವತ್ರಾಸಿದ್ಧಿರೂಪತ್ವಾನ್ಮಿಥ್ಯಾಜ್ಞಾನಮಿದಂ ಮತಮ್ ।।  ೪೪೧ ।।  </div>
				<div class="verse">ಮಿಥ್ಯಾಜ್ಞಾನಸ್ಯ ವಸ್ತುತ್ವಂ ಯೇನೈವ ಸ್ಯಾತ್ಸದಾತ್ಮನಾ ।।<br />ಅಜ್ಞಾನಸ್ಯಾಪಿ ತೇನೈವ ಸತ್ಯತ್ವಂ ಕೇನ ವಾರ್ಯತೇ ।।  ೪೪೨ ।।  </div>
				<div class="verse">ರಜ್ಜುಸರ್ಪೋ ಯಥಾ ರಜ್ಜ್ವಾ ಸಾತ್ಮಕಃ  ಪ್ರಾಗ್ವಿವೇಕತಃ ।।<br />ಅವಸ್ತು ಸನ್ನಪಿ ಹ್ಯೇಷ ಇತಿ ಪೂಜ್ಯೈರಪೀರಿತಮ್ ।।  ೪೪೩ ।।  </div>
				<div class="verse">ಸ್ವತಸ್ತು ಸತ್ಯತಾ ಸಾಕ್ಷಾನ್ನೋಭಯೋರಪಿ ವಿದ್ಯತೇ ।।<br />ಅವಿಚಾರಿತಸಿದ್ಧಿತ್ವಾನ್ನ ಸ್ವತಃ ಪರತೋಽಪಿ ತೇ ।।  ೪೪೪ ।।  </div>
				<div class="verse">ತದೇವಾನುಪ್ರವಿಶ್ಯೇತಿ ತತ್ತ್ವಂ ಯತ್ಪಾರಮಾರ್ಥಿಕಮ್ ।।<br />ಸಚ್ಚ ತ್ಯಚ್ಚಾದಿಕಾಂ ಭಿತ್ತಿಂ ಮೋಹಾತ್ಪ್ರಾಪದಿತಿ ಶ್ರುತಿಃ ।।  ೪೪೫ ।।  </div>
				<div class="verse">ನ ಚಾಪಿ ತ್ರಯಸದ್ಭಾವೇ ಮಿಥ್ಯಾಜ್ಞಾನಂ ಜಗತ್ಯಪಿ ।। <br />ಮೋಹಮಾತ್ರಪ್ರಯುಕ್ತತ್ವಾನ್ನ ಸಾಮಾನ್ಯಾತ್ಸ್ಮೃತೇಶ್ಚ ತತ್ ।।  ೪೪೬ ।।  </div>
				<div class="verse">ಸಾಮಾನ್ಯಾನ್ತರನಿರ್ಮುಕ್ತಂ ತಥಾಽಸಾಧಾರಣೈರಪಿ ।।<br />ಅಸಾಮಾನ್ಯತ್ವಮೇವೈತಿ ಶೌಕ್ಲ್ಯಮನ್ಯಾನಪೇಕ್ಷತಃ ।।  ೪೪೭ ।।  </div>
				<div class="verse">ನ ಚೇದಂ ಸ್ಮರಣಾಜ್ಜಾತಂ ನಾಪಿ ಸಾಮಾನ್ಯಹೇತುಜಮ್ ।।<br />ಶುಕ್ಲಸ್ಯ ಗೃಹ್ಯಮಾಣತ್ವಾತ್ಪುರೋದೇಶಾವಲಮ್ಬಿನಃ ।।  ೪೪೮ ।।  </div>
				<div class="verse">ಏವಂ ಪ್ರತ್ಯಕ್ಷ ಏತಸ್ಮಿಞ್ಶುಕ್ತಿಕೋದರವರ್ತಿನಿ ।।<br />ತದ್ವಿರುದ್ಧಮಭೂಜ್ಜ್ಞಾನಂ ರಜತಾಭಮಬೋಧಜಮ್ ।।  ೪೪೯ ।।  </div>
				<div class="verse">ಅಪ್ರತ್ಯಕ್ಷಂ ಮತಂ ಯೇಷಾಂ ಜ್ಞಾನಂ ತಾನ್ಪ್ರತಿ ಭಣ್ಯತೇ ।।<br />ಇದಂ ರಜತಮಿತ್ಯೇತಜ್ಜ್ಞಾನಂ ಶುಕ್ತೌ ಕುತೋಽನ್ವಭೂತ್ ।।  ೪೫೦ ।।  </div>
				<div class="verse">ವಿಶಿಷ್ಟಾಕೃತಿದೇಶೇಹಾಕಾಲಧರ್ಮಂ ಪ್ರತೀಯತೇ ।।<br />ಶುಕ್ತಿಕಾಜ್ಞಾನತೋ ನರ್ತೇ ವಸ್ತ್ವೀದೃಕ್ಸಾಧ್ಯತೇಽನ್ಯತಃ ।।  ೪೫೧ ।।  </div>
				<div class="verse">ಅಸಾಧಾರಣಧರ್ಮೋತ್ಥೋ ನ ಸಾಧಾರಣಕಾರಣಃ ।।<br />ರಜತಂ ಶುಕ್ತಿಕೇತ್ಯಾದಿವ್ಯಪದೇಶೋಽಪ್ರಸಿದ್ಧಿತಃ ।।  ೪೫೨ ।।  </div>
				<div class="verse">ನ ಚೇಹ ರಾಜತಾ ಧರ್ಮಾಃ ಕುತೋ ಜ್ಞಾನಂ ತದಾಕೃತಿ ।।<br />ನ ಹ್ಯಾಕಾರಮನಾಲಿಙ್ಗ್ಯ ಜ್ಞಾನಮಾಕಾರವತ್ಕ್ವಚಿತ್ ।।  ೪೫೩ ।।  </div>
				<div class="verse">ಶುಕ್ತಿಕಾನುವಿಧಾಯಿತ್ವಾನ್ನೇದಂ ಸ್ಮರ್ತವ್ಯಸಂಶ್ರಯಮ್ ।।<br />ಅನಾಲಿಙ್ಗಿತಬಾಹ್ಯಾರ್ಥಾ ಬುದ್ಧಾವೇವ ಸ್ಮೃತಿರ್ಯತಃ ।।  ೪೫೪ ।।  </div>
				<div class="verse">ಧರ್ಮಾದಿಹೇತುಕಂ ಯೇಽಪಿ ಪರಿಣಾಮಂ ಪ್ರಚಕ್ಷತೇ ।।<br />ಸಮ್ಯಗ್ಜ್ಞಾನೇಽಪಿ ತುಲ್ಯತ್ವಾದನಾಶ್ವಾಸಸ್ತಥಾ ಸತಿ ।।  ೪೫೫ ।।  </div>
				<div class="verse">ಭೂತಕಾಲೋಪಲಬ್ಧೋಽರ್ಥಃ ಸ್ಮೃತೇಶ್ಚೇದ್ಗೋಚರೋ ಮತಃ ।।<br />ನಾಸೌ ಭೂತಾತ್ಮನಾಽಜ್ಞಾಯಿ ಭೂತಜ್ಞಾನಮನಾಶ್ರಯಮ್ ।।  ೪೫೬ ।। </div>
				<div class="verse">ಸ್ವೋತ್ಪತ್ತಿವ್ಯತಿರೇಕೇಣ ಜ್ಞಾನಕಾಲೋಽಪಿ ನೇಷ್ಯತೇ ।।<br />ಅಗತ್ವರಂ ಸದ್ವಿಜ್ಞಾನಂ ಭೂತಾರ್ಥಂ ಢೌಕತೇ ಕಥಮ್ ।।  ೪೫೭ ।।  </div>
				<div class="verse">ಅವಿಲುಪ್ತಾರ್ಥವಿಜ್ಞಾನೋ ಯದ್ಯಾತ್ಮಾಽಭ್ಯುಪಗಮ್ಯತೇ ।।<br />ಸರ್ವೇಷಾಂ ಸರ್ವಬಿಜ್ಞಾನಾತ್ಸರ್ವಜ್ಞತ್ವಂ ಭವೇದ್ಧ್ರುವಮ್ ।।  ೪೫೮ ।।  </div>
				<div class="verse">ಆಶ್ರಿತಾಶ್ರಯಸಂಬನ್ಧಃ ಕಾರ್ಯಕಾರಣಯೋಃ ಸ್ಮೃತಃ ।।<br />ವರ್ತಮಾನಾತ್ಮಗಂ ಜ್ಞಾನಮತೀತಾರ್ಥಂ ಸ್ಪೃಶೇತ್ಕಥಮ್ ।।  ೪೫೯ ।।  </div>
				<div class="verse">ಸಮ್ಯಗ್ಜ್ಞಾನೇಽಪಿ ಚಾಸ್ತ್ಯೇತತ್ರ್ರಯಂ ಯದ್ಭವತೇರಿತಮ್ ।।<br />ಪ್ರತ್ಯಭಿಜ್ಞಾಯ ತದಿದಮಜ್ಞಾತಂ ವಸ್ತ್ವವೈತಿ ಹಿ ।।  ೪೬೦ ।।  </div>
				<div class="verse">ತಥಾ ಸತಿ ಮೃಷಾಜ್ಞಾನಂ ಸರ್ವತ್ರೈವ ಪ್ರಸಜ್ಯತೇ ।।<br />ಮುಕ್ತ್ವೈಕಂ ಪ್ರತ್ಯಗಾತ್ಮಾನಂ, ನ ತತ್ರಾಸ್ತಿ ತ್ರಯಂ ಯತಃ ।।  ೪೬೧ ।।  </div>
				<div class="verse">ಯಸ್ಮಿನ್ಸತ್ಯೇವ ಯತ್ಕಾರ್ಯಂ ನ ಭವೇದೇವ ಚಾಸತಿ ।। <br />ತತ್ಸ್ವಕಾರ್ಯೇ ಸ್ವತನ್ತ್ರತ್ಘಾದುಚ್ಯತೇ ಕಾರಣಂ ಬುಧೈಃ ।।  ೪೬೨ ।।  </div>
				<div class="verse">ಸ್ವತ ಆಕಾರವತ್ಕಿಂಚಿತ್ಪರತಶ್ಚಾಪಿ ದೃಶ್ಯತೇ ।।<br />ಶುಕ್ತಿಮೃತ್ಸ್ಫಟಿಕಾದ್ಯೇವಂ ಜ್ಞಾತಂ ಕಿಂ ನಾಭ್ಯುಪೇಯತೇ ।।  ೪೬೩ ।।  </div>
				<div class="verse">ನಾಪಿ ವ್ಯಭಿಚರೇಜ್ಜ್ಞಾನಂ ಯದಿ ಸ್ಮರ್ತವ್ಯಪೃಷ್ಠಗಮ್ ।।<br />ಸಾಕ್ಷಾದ್ವಸ್ತ್ವೇಕನಿಷ್ಠತ್ವಾದ್ಯಥೇಯಂ ಶುಕ್ತಿಕಾಮತಿಃ ।।  ೪೬೪ ।।  </div>
				<div class="verse">ನ ಚ ಪ್ರತ್ಯಕ್ಷವಿಜ್ಞಾನಾತ್ಸ್ಮೃತೇರ್ಭೇದಂ ಲಭೇಮಹಿ ।।<br />ಪ್ರಧ್ವಂಸಾತ್ತಸ್ಯ ಚಾರ್ಥಸ್ಯ ನಾತೋಽರ್ಥಸ್ಪರ್ಶಿನೀ ಸ್ಮೃತಿಃ ।।  ೪೬೫ ।।  </div>
				<div class="verse">ಕಿಂ ತ್ವೇತದಿತಿ ಜಿಜ್ಞಾಸೋರ್ನಿಷಿದ್ಧೇಽಪ್ಯನ್ಯಥಾಗ್ರಹೇ ।।<br />ತಾವತೋ ವ್ಯವಧಾನತ್ವಾದ್ಗುಭುತ್ಸಾ ಚ ನ ಯುಜ್ಯತೇ ।।  ೪೬೬ ।।  </div>
				<div class="verse">ಶುಕ್ತಿಕೇಯಮಿತಿ ಹ್ಯುಕ್ತೇ ಯಥಾರ್ಥಂ ಪ್ರತಿಪದ್ಯತೇ ।।<br />ರಜತಾದ್ಯನ್ಯಥಾಜ್ಞಾನಪ್ರತಿಷೇಧಾದೃತೇಽಪಿ ಹಿ ।।  ೪೬೭ ।।  </div>
				<div class="verse">ನೀಲೋತ್ಪಲದಲಾಭಂ ಖಂ ಸಾಮಾನ್ಯೇತರವರ್ಜಿತಮ್ ।।<br />ನ ಪಶ್ಯೇಯುಸ್ರಯಾಸತ್ತ್ವಾನ್ನ ಹಿ ತಚ್ಚಾಕ್ಷುಷಂ ಯತಃ ।।  ೪೬೮ ।।  </div>
				<div class="verse">ದಿಗ್ವಿಭಾಗಾದಿವದ್ವ್ಯೋಮ ಪ್ರಾಗ್ಯಾನಂ ಚ ರವೌ ತಥಾ ।।<br />ಸ್ವಪ್ನೇ ನಾನಾಪ್ರಪಞ್ಚಾಢ್ಯಂ ಮಿಥ್ಯಾಜ್ಞಾನಮೃತೇ ತ್ರಯಾತ್ ।।  ೪೬೯ ।।  </div>
				<div class="verse">ಯತ ಏವಮತೋ ಗ್ರಾಹ್ಯಂ ಶುಕ್ತಿಕಾಜ್ಞಾನಮೇವ ತು ।।<br />ರಜತಾದ್ಯನ್ಯಥಾಜ್ಞಾನಕಾರಣಂ ಯುಕ್ತಿಗೌರವಾತ್ ।।  ೪೭೦ ।।  </div>
				<div class="verse">ಕರ್ಮಜ್ಞಾನಾದಿಹೇತುತ್ವಾನ್ನಿಯಮಸ್ಯ ಯಥಾ ತವ ।।<br />ಸಾಮಾನ್ಯಾದ್ಯವಿಶೇಷೇಽಪಿ ನಿಯಮೋಽಪ್ಯೇವಮಿಷ್ಯತಾಮ್ ।।  ೪೭೧ ।।  </div>
				<div class="verse">ಭೂರಿಸಾಮಾನ್ಯವಿಜ್ಞಾನಾಚ್ಛೌಕ್ಲ್ಯಮೇಧ ಕರೋತಿ ಕಿಮ್ ।।<br />ಸದಪ್ಯನ್ಯದುದಾಸ್ತೇ ಕಿಂ ಸ್ವಾಶ್ರಯಗ್ರಹಣಂ ಪ್ರತಿ ।।  ೪೭೨ ।।  </div>
				<div class="verse">ಅನೇಕಾರ್ಥಾಭಿಸಂಬನ್ಧಾಚ್ಛೌಕ್ಲ್ಯಸ್ಯ ರಜತೇ ಚ ಕಃ ।।<br />ಪಕ್ಷಪಾತೋ ವಿನಾ ಹೇತುಂ ಬಲಾಕಾಜ್ಞಾನಕೃನ್ನ ಕಿಮ್ ।।  ೪೭೩ ।।  </div>
				<div class="verse">ಸ್ವಾಕಾರಮಾತ್ರನಿಷ್ಪತ್ತೇರ್ನಾಲಂ ಕಾರ್ಯಾನ್ತರಾಯ ಹಿ ।।<br />ಸಾಮಾನ್ಯಂ ವಾ ವಿಶೇಷೋ ವಾ ನಾತಃ ಸ್ಯಾದ್ರಾಜತೀ ಸ್ಮೃತಿಃ ।।  ೪೭೪ ।।  </div>
				<div class="verse">ನ ಹ್ಯಸಂನಿಹಿತಂ ಬೋದ್ಧುರ್ವಸ್ತು ಬುದ್ಧೌ ಕರೋತಿ ಹಿ ।।<br />ಜ್ಞಾನಮಾಕಾರವಲ್ಲೋಕೇ ಸರ್ವಾಕಾರಪಸಕ್ತಿತಃ ।।  ೪೭೫ ।।  </div>
				<div class="verse">ಪದಾರ್ಥಾನ್ತರಸದ್ಭಾವಮಪೇಕ್ಷ್ಯಾನ್ಯಸ್ಯ ವಸ್ತುನಃ ।। <br />ಯಸ್ಯ ಸಿದ್ಧಿರ್ಮೃಷಾ ತತ್ಸ್ಯಾದ್ರಜ್ಜುಸರ್ಪದ್ವಿಚನ್ದ್ರವತ್ ।।  ೪೭೬ ।।  </div>
				<div class="verse">ಪ್ರಮಾತ್ರಾದೀಹ ಯತ್ಕಿಂಚಿತ್ಪ್ರತ್ಯಗಜ್ಞಾನಹೇತುಜಮ್ ।।<br />ಅನ್ಯೋನ್ಯಾಪೇಕ್ಷಸಿದ್ಧಿತ್ವಾನ್ಮಿಥ್ಯಾ ತದಪಿ ಪೂರ್ವವತ್ ।।  ೪೭೭ ।।  </div>
				<div class="verse">ಆತ್ಮನ್ಯಧ್ಯಾಸರೂಪೋಽಯಂ ಸಂಸಾರಃ ಪ್ರತಿಪಾದಿತಃ ।।<br />ಅಧ್ಯಾಸಶ್ಚ ವಿನಾ ಹೇತುಂ ನ ಲೋಕ ಉಪಪದ್ಯತೇ ।।  ೪೭೮ ।।  </div>
				<div class="verse">ತಸ್ಮಾದ್ಧೇತೂಪದೇಶಾಯ ಯಃ ಕಾರಣಮಿತೀರ್ಯತೇ ।।<br />ಯಸ್ಮಿನ್ನವಿದ್ಯಯೇತ್ಯೇವಂ ನನು ಕಾರಣಮೀರಿತಮ್ ।।  ೪೭೯ ।।  </div>
				<div class="verse">ಪ್ರಧಾನವಾದಮಾಶಙ್ಕ್ಯ ಯಸ್ಮಾದ್ಭೂಯೋಽಪಿ ಭಣ್ಯತೇ ।। <br />ಅಜ್ಞಾತ ಆತ್ಮಾ ಜಗತಃ ಕಾರಣಂ ನ ಗುಣತ್ರಯಮ್ ।।  ೪೮೦ ।।  </div>
				<div class="verse">ಶ್ರುತಿತೋ ಯುಕ್ತಿತಶ್ಚಾಪಿ ಸ್ವಯಮೇವ ಪ್ರವಕ್ಷ್ಯತಿ ।। <br />ಉದರ್ಕ ಇಮಮೇವಾರ್ಥಂ ನಾತೋಽನ್ಯತ್ಕಾರಣಂ ತತಃ ।। . ೪೮೧ ।।  </div>
				<div class="verse">ಯದಾತ್ಮಕೇ ನಾಮರೂಪೇ ಇತ್ಯಜ್ಞಾನಾತ್ಮತಾ ತಯೋಃ ।। <br />ಭಣ್ಯತೇಽತೋಽಪ್ರಮಾಣತ್ವಂ ಶುಕ್ತಿಕಾರಜತಾದಿವತ್ ।।  ೪೮೨ ।।  </div>
				<div class="verse">ನ ಕಾರಣಾತಿವರ್ತ್ಯಸ್ತಿ ಕಾರ್ಯಂ ಜಗತಿ ಕುತ್ರ ಚಿತ್ ।।<br />ಸ್ವಕಾರಣಾವಿಶಿಷ್ಟತ್ವೇ ಸಲಿಲಾದಿತಿಹೇತುಗೀಃ ।।  ೪೮೩ ।।  </div>
				<div class="verse">ವಸ್ತುವೃತ್ತಂ ನ ಪರ್ಯಾಪ್ತಂ ತದಜ್ಞಾನಾಪನುತ್ತಯೇ ।।<br />ಅನುಪಾತ್ತಪ್ರಮಾಣಂ ಸದಿತ್ಯರ್ಥಪ್ರತಿಪತ್ತಯೇ ।।  ೪೮೪ ।।  </div>
				<div class="verse">ಸ್ವತೋ ಬುದ್ಧಮಿದಂ ಯಸ್ಮಾದತಃ ಶುದ್ಧಮಸದ್ದೂಯಮ್ ।।<br />ದ್ವಿತೀಯಸಂಗತಿರ್ಯಸ್ಮಾಲ್ಲೋಕೇಽಶುದ್ಧೇಃ ಪ್ರಯೋಜಿಕಾ ।।  ೪೮೫ ।।  </div>
				<div class="verse">ಯಥೋಕ್ತತತ್ತ್ವೇ ನಾವಿದ್ಯಾಮೃತೇ ಸ್ಯಾಹೂಯಸಂಗತಿಃ ।।<br />ಅತೋಽಶುದ್ಘಿನಿಷೇಧೋಕ್ತಿಸ್ತದವಿದ್ಯಾನಿಷೇಧತಃ ।।  ೪೮೬ ।।  </div>
				<div class="verse">ಈಶ್ವರಾವ್ಯಾಕೃತಪ್ರಾಣವಿರಾಙ್ಭೂತೇನ್ದ್ರಿಯಾದಿಕಮ್ ।। <br />ನಾವಿದ್ಯೋಪಾಶ್ರಯಂ ಮುಕ್ತ್ವಾ ಸಂಭಾವ್ಯಂ ಪ್ರತ್ಯಗಾತ್ಮನಿ ।।  ೪೮೭ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯದೃಷ್ಟ್ಯಾ ತನ್ನಿಪುಣೋಽಪಿ ನ ವೀಕ್ಷತೇ ।।<br />ನ ಚ ಪ್ರತ್ಯಗ್ಧಿಯಂ ಮುಕ್ತ್ವಾ ಪರಾಗ್ಬುದ್ಧಿರ್ಮಿತಿರ್ಭವೇತ್ ।।  ೪೮೮ ।।  </div>
				<div class="verse">ಪರಾಞ್ಚಿ ಖಾನೀತ್ಯೇತಚ್ಚ ಸಾಟೋಪಮಭಿಧೀಯತೇ ।।<br />ಪ್ರತ್ಯಡ್ಭಾನೈಕಮೇಯತ್ವಂ ವೇದಾನ್ತೇಷ್ವಾತ್ಮವಸ್ತುನಃ ।।  ೪೮೯ ।।  </div>
				<div class="verse">ಇತೋ ವಿರುದ್ಧಮಾನತ್ವಂ ಸ್ವತೋಪಾಸ್ತದ್ವಯಾತ್ಮನಃ ।।<br />ಶಕ್ಯಂ ವೈಶ್ವಾನರವರಾತ್ಪ್ರವಕ್ತುಂ, ನ ತು ಮಾನತಃ ।।  ೪೯೦ ।।  </div>
				<div class="verse">ನಿತ್ಯಶುದ್ಧಶ್ಚ ಬುದ್ಧಶ್ಚ ಯಸ್ಮಾದಾತ್ಮಾ ಪರಃ ಸ್ವತಃ ।।<br />ಮುಕ್ತಶ್ಚಾತೋಽವಸೇಯೋಽಸೌ ಸದ್ವೇದಾನ್ತೋಕ್ತಿಮಾನಿನಾ ।।  ೪೯೧ ।।  </div>
				<div class="verse">ಏವಂಭೂತೋಽಪ್ಯಸಂಬುದ್ಧಸ್ವಾತ್ಮತತ್ತ್ವೋ ಮಹೇಶ್ಚರಃ ।। <br />ಆಪೇದೇ ಕಾರಣಾತ್ಮತ್ವಂ ನಾಮರೂಪಾದಿಸರ್ಜನೇ ।।  ೪೯೨ ।।  </div>
				<div class="verse">ಸ ಏಷ ಇತ್ಯನೇನಾಪಿ ಸುವಿರುದ್ಧಾತ್ಮತಾಂ ಬ್ರುವನ್ ।।<br />ವಿರುದ್ಧಬಸ್ತುಸಂಸೃಷ್ಟಿ ಬ್ರೂತೇಽಜ್ಞಾನೈಕಕಾರಣಮ್ ।।  ೪೯೩ ।।  </div>
				<div class="verse">ವ್ಯಾಕುರ್ವನ್ನಿತಿ ವಾಕ್ಯೇನ ಸ್ವತೋ ಜ್ಞೋಽಪಿ ತಮೋನ್ವಯಾತ್ ।।<br />ಬ್ರಹ್ಮಾದಿಸ್ತಮ್ಬಪರ್ಯನ್ತಂ ಕಾರ್ಯಂ ಪ್ರಾವಿಶದುಚ್ಯತೇ ।।  ೪೯೪ ।।  </div>
				<div class="verse">ಸ್ವಾನುಭೂತ್ಯನುರೋಧೇನ ಯೋಽಜ್ಞಾತಾರ್ಥಃ ಪುರೋದಿತಃ ।।<br />ಪ್ರಕೃತಾರ್ಥಾವಲೇಹಿತ್ವಾತ್ಸರ್ವನಾಮ್ನಾ ಸ ಉಚ್ಯತೇ ।।  ೪೯೫ ।।  </div>
				<div class="verse">ಪರಾಮೃಶ್ಯ ಸ ಇತ್ಯೇವಮವ್ಯಾಕೃತಸತತ್ತ್ವಕಮ್ ।।<br />ತಥಾರೂಪಃ ಸ್ವಕಾರ್ಯಸ್ಥಃ ಪ್ರಾತ್ಯಕ್ಷ್ಯಾದೇಷ ಉಚ್ಯತೇ ।।  ೪೯೬ ।।  </div>
				<div class="verse">ವಿರುದ್ಧರೂಪಯೋರೇವಂ ನಿರ್ದ್ವಯದ್ವಯರೂಷತಃ ।।<br />ಸ ಏಷ ಇತಿ ನಿರ್ದೇಶಃ ಕಥಂ ಸ್ಯಾತ್ಕೃಷ್ಣಸರ್ಪವತ್ ।।  ೪೯೭ ।।  </div>
				<div class="verse">ಕಾರಣಾನ್ನಾನ್ಯತಃ ಕಾರ್ಯಂ ತಥಾ ಕಾರ್ಯಾಚ್ಚ ಕಾರಣಮ್ ।।<br />ಇತ್ಯುಕ್ತನ್ಯಾಯಹೇತುತ್ವಾನ್ನ ವಿರೋಧೋಽತ್ರ ಕಶ್ಚನ ।।  ೪೯೮ ।।  </div>
				<div class="verse">ಅಜ್ಞಾತವಸ್ತುತತ್ತ್ವಸ್ಯ ದುಷ್ಕರಂ ನಾಸ್ತಿ ಕಿಂಚನ  ।।<br />ನೀಲೀಕೃತಂ ನಭಃ ಪಶ್ಯೇಚ್ಚಕ್ಷುಷಾ ನೀಲವಸ್ತ್ರವತ್ ।।  ೪೯೯ ।।  </div>
				<div class="verse">ಯೋಗ್ಯಾಯೋಗ್ಯವ್ಯಪೇಕ್ಷೇಯಂ ಮಾನವ್ಯವಹೃತೌ ಭವೇತ್ ।।<br />ಕಲ್ಪನಾಮಾತ್ರನಿಷ್ಪತ್ತೇರ್ನಾಪೇಕ್ಷಾಽಜ್ಞಾನಭೂಮಿಷು ।।  ೫೦೦ ।।  </div>
				<div class="verse">ಇತ್ಯುಕ್ತಪ್ರತಿಪತ್ತ್ಯರ್ಥಂ ಹೇತುರೇಷೋಽಭಿಧೀಯತೇ ।।<br />ಪ್ರವಿಷ್ಟ ಇತ್ಯನೇನಾತ್ರ ಸ್ವಾಭಾಸೈಕತಮೋನ್ವಯಾತ್ ।।  ೫೦೧ ।।  </div>
				<div class="verse">ಬ್ರಹ್ಮಾದಾವಿತ್ಯನೇನಾಪಿ ಜನಿಮತ್ಸರ್ವಮುಚ್ಯತೇ ।।<br />ಕೃತ್ಸ್ನಸಂಸಾರಧರ್ಮಾರ್ಥೇ ದೇಹೇಷ್ವಿತಿ ಚ ಭಣ್ಯತೇ ।।  ೫೦೨ ।।  </div>
				<div class="verse">ಬ್ರಹ್ಮಾದಿಸ್ತಮ್ಬಪರ್ಯನ್ತಂ ದೇಹೇಷ್ವಿತಿ ತಥೋಚ್ಯತೇ ।। <br />ಕ್ರಿಯಾಫಲಾಭಿಸಂಬನ್ಧೋ ದೇಹೇಷ್ವೇವೇತಿ ನಾಽಽತ್ಮನಿ ।।  ೫೦೩ ।।  </div>
				<div class="verse">ಪ್ರತ್ಯಙ್ಭೋಹಮರುದ್ಬುದ್ಧಿಚಕ್ಷುರ್ದೇಹಾದಿರೂಪಿಣಾಮ್ ।। <br />ಪ್ರವಿಷ್ಟವಚಸೈಕಾತ್ಮ್ಯಂ ಗುಣಪ್ರಾಧಾನ್ಯಮುಚ್ಯತೇ ।।  ೫೦೪ ।।  </div>
				<div class="verse">ನ ಢೌಕತೇ ಪರಾಚೀನಂ ಪ್ರತ್ಯಕ್ತ್ವಾಸಙ್ಗತಃ ಪರಃ ।।<br />ನೇಹಾಜ್ಞಾನಮನಾದಾಯ ಹ್ಯಾತ್ಮಾಽನಾತ್ಮಾನಮೀಕ್ಷತೇ ।।  ೫೦೫ ।।  </div>
				<div class="verse">ಸ್ಥಾಣ್ವಜ್ಞಾನಮನಾದಾಯ ನ ಚೋರಾದೀಕ್ಷಣಂ ಯಥಾ ।।<br />ಆತ್ಮಾಜ್ಞಾನಮನಾದಾಯ ತದ್ವನ್ನಾನಾತ್ಮವೀಕ್ಷಣಮ್ ।।  ೫೦೬ ।।  </div>
				<div class="verse">ಯೇನಾನ್ವಿತೋಽಯಂ ಸಂಸಾರೀ ಸುಷುಪ್ತೇ ಕರ್ಮಣಃ ಕ್ಷಯಾತ್ ।। <br />ತತ್ಸ್ವಾಭಾವ್ಯಾವಶೇಷಃ ಸ್ಯಾತ್ತತ್ಕಾರ್ಯತ್ವಾದ್ಧಟಾದಿವತ್ ।।  ೫೦೭ ।।  </div>
				<div class="verse">ಸ್ವಾತ್ಮಾಭಾಸಪ್ರವೇಶೋ ಯಃ ಪ್ರತ್ಯಡ್ಭೋಹನಿಬನ್ಧನಃ ।।<br />ತಜ್ಜೇಷ್ವಪಿ ಸ ಏವ ಸ್ಯಾನ್ಮರುದ್ಬುದ್ಧ್ಯಾದಿರೂಪಿಷು ।।  ೫೦೮ ।।  </div>
				<div class="verse">ಪಯೋಮ್ಭೋವತ್ಸೂತ್ರರೂಪಂ ಕ್ರಿಯಾವಿಜ್ಞಾನಶಕ್ತಿಮತ್ ।।<br />ಕರ್ತೃಸ್ಥಭಾವಕಂ ಸ್ಥಾಸ್ರು ಚಲಂ ಕರ್ಮಸ್ಥಭಾವಕಮ್ ।।  ೫೦೯ ।। </div>
				<div class="verse">ಬುದ್ಧ್ಯಾತ್ಮನೋಽಭಿನಿರ್ವತ್ತಿರ್ವ್ಯವಸಾಯಾತ್ಮನಸ್ತತಃ ।।<br />ಹಿರಣ್ಯಗರ್ಭಂ ಯಂ ಪ್ರಾಹುರುಪಾದಾನಂ ಜಗದ್ಧಿಯಾಮ್ ।।  ೫೧೦ ।।  </div>
				<div class="verse">ವೈರಾಜಂ ಸ್ಥಾನಮಾಸಾದ್ಯ ಕ್ಷ್ಮಾದಿದೇಶವಿಭಾಗವಾನ್ ।। <br />ದೇವತಾಕರಣೋ ದೇವ ಏಷ ಏವೋಚ್ಯತೇ ವಿರಾಟ್ ।।  ೫೧೧ ।।  </div>
				<div class="verse">ತಥಾ ಚ ಮನ್ತ್ರವರ್ಣೋಽತ್ರ ಹ್ಯಗ್ನಿರ್ಮೂರ್ಧೇತಿ ದೃಶ್ಯತೇ ।।<br />ತದುಪಾದಾನಮಾತ್ರಾಃ ಸ್ಯುರ್ದೇವತಾಃ ಸ್ವಾಭಿಮಾನಜಾಃ ।।  ೫೧೨ ।।  </div>
				<div class="verse">ಆಧಿಭೌತಿಕಭೂತಾನಾಂ ತಥೈವಾಧ್ಯಾತ್ಮರೂಪಿಣಾಮ್ ।।<br />ಪೂರ್ವೋಕ್ತಾನಾಂ ಪರಿಚ್ಛೇದೋ ಹ್ಯವಿದ್ಯಾಕಾಮಕರ್ಮಭಿಃ ।।  ೫೧೩ ।।  </div>
				<div class="verse">ಸೂತ್ರಾದಿಸ್ಥಾಣುಪರ್ಯನ್ತಂ ಜಗತ್ಸೃಷ್ಟ್ವಾಽಽತ್ಮಮಾಯಯಾ ।।<br />ಸ್ವಾಭಾಸೈಕಸಹಾಯಾತ್ಮಾ ತದೇವ ಪ್ರಾವಿಶದ್ಧರಿಃ ।।  ೫೧೪ ।।  </div>
				<div class="verse">ನನು ವ್ಯಾಕ್ರಿಯತೇತ್ಯುಕ್ತಂ ಸ್ವಯಮೇವ ಜಗತ್ಪುರಾ ।।<br />ಕರ್ಮಕರ್ತ್ರುಕ್ತಿತೋಽಕಸ್ಮಾತ್ಕಥಂ ಕರ್ತಾಽಭಿಧೀಯತೇ ।।  ೫೧೫ ।।  </div>
				<div class="verse">ಪರಾತ್ಮನಃ ಪ್ರವೇಶೋಽಪಿ ನ್ಯಾಯಂ ಸಂಗಚ್ಛತೇ ನ ಚ ।। <br />ನೇಹಾಸೌ ಪ್ರಕೃತೋ ಯಸ್ಮಾದತೋ ನಾಸೌ ಪ್ರವೇಶಭಾಕ್ ।।  ೫೧೬ ।।  </div>
				<div class="verse">ನೈಷ ದೋಷಃ ಪರಸ್ಯಾಪಿ ಹ್ಯವ್ಯಕ್ತಜಗದಾತ್ಮನಾ ।। <br />ವಿವಕ್ಷಿತತ್ವಾದಾಕ್ಷಿಪ್ತನಿಯನ್ತ್ರಾದ್ಯಭಿಧೀಯತೇ ।।  ೫೧೭ ।।  </div>
				<div class="verse">ಇದಂಶಬ್ದಾಭಿಧಾನೇನ ಹ್ಯೇಕಾಧಿಕರಣಶ್ರವಾತ್ ।।<br />ಅವ್ಯಾಕೃತಪದಸ್ಯಾತೋ ಯಥೋಕ್ತೋಽರ್ಥೋಽತ್ರ ಯುಜ್ಯತೇ ।।  ೫೧೮ ।।  </div>
				<div class="verse">ಇದಂ ಜಗಾನ್ನಿಯನ್ತ್ರಾದಿವಿಭಿನ್ನಾನೇಕರೂಪವತ್ ।। <br />ಯಥಾಽಧುನಾ ನಿಶ್ಚಿನುಮಃ ಪ್ರಾಗಪ್ಯೇತದಭೂತ್ತಥಾ ।।  ೫೧೯ ।।  </div>
				<div class="verse">ನಾಮರೂಪಾದ್ಯಭಿವ್ಯಕ್ತೇಃ ಪ್ರಾಗ್ವ್ಯಕ್ತಾಪಹ್ನವೇಽಪ್ಯಭೂತ್ ।।<br />ಅವ್ಯಕ್ತಾಧ್ಯಕ್ಷ ಏಕಾಕೀ ವ್ಯಕ್ತಂ ಯತ್ಸಾಕ್ಷಿಕಂ ಜಗತ್ ।।  ೫೨೦ ।।  </div>
				<div class="verse">ಜಗಜ್ಜನಿಸ್ಥಿತಿಧ್ವಂಸನೃತ್ತಸಾಕ್ಷ್ಯತಿರೇಕತಃ ।।<br />ಶಿಷ್ಟಸ್ಯೇಹ ಪ್ರವೇಶ್ಯತ್ವಾತ್ಪರ ಏವಾಽಽವಿಶೇದತಃ ।।  ೫೨೧ ।।  </div>
				<div class="verse">ವಿವಕ್ಷಾತಶ್ಚ ಶಬ್ದಾನಾಂ ಪ್ರಯೋಗೋ ಜಗತೀಕ್ಷ್ಯತೇ ।। <br />ಯಥಾ ಗ್ರಾಮಾದಿಶಬ್ದಾನಾಂ ತಥೇಹಾಪ್ಯವಸೀಯತಾಮ್ ।।  ೫೨೨ ।।  </div>
				<div class="verse">ನಿವಾಸಶ್ಚ ನಿವಾಸೀ ಚ ತಥಾ ಚೋಭಯಮುಚ್ಯತೇ ।।<br />ಗ್ರಾಮಶಬ್ದೇನ ಲೋಕೇಽಸ್ಮಿಂಸ್ತಥೇಹಾಪಿ ಜಗದ್ಗಿರಾ ।।  ೫೨೩ ।।  </div>
				<div class="verse">ಕಚಿದಾತ್ಮೈವ ನಿರ್ದೇಶ್ಯೋಽನಾತ್ಮೈವ ಕಚಿದುಚ್ಯತೇ ।। <br />ತಥೋಭಯವಿವಕ್ಷಾಽಪಿ ವ್ಯಾಕೃತಾವ್ಯಾಕೃತೋಕ್ತಿತಃ ।।  ೫೨೪ ।।  </div>
				<div class="verse">ಯತ್ರ ನಾಶಾದಿಮದ್ವಸ್ತು ಪ್ರಾಧಾನ್ಯೇನ ವಿವಕ್ಷ್ಯತೇ ।।<br />ತತ್ರಾನಾತ್ಮೈವ ವಾಚ್ಯೋಽರ್ಥಃ ಪ್ರತ್ಯಗಾತ್ಮೋಪಸರ್ಜನಃ ।।  ೫೨೫ ।।  </div>
				<div class="verse">ಅಸ್ಥೂಲೋಽಜೋಽಜರಃ ಶುದ್ಧೋ ಯತ್ರ ಚಾಪ್ಯಭಿಧೀಯತೇ ।।<br />ಪ್ರತ್ಯಗಾತ್ಮವಿವಕ್ಷೈವ ತತ್ರ ಜ್ಞೇಯಾಭಿಧಾನತಃ ।।  ೫೨೬ ।।  </div>
				<div class="verse">ಅವ್ಯಕ್ತಂ ವ್ಯಾಕೃತಂ ವಿಶ್ವಂ ಯತ್ರ ಚಾಪ್ಯಭಿಧೀಯತೇ ।। <br />ಆತ್ಮಾನಾತ್ಮದ್ವಯಾರ್ಥೈವ ವಿವಕ್ಷಾ ತತ್ರ ಗಮ್ಯತೇ ।।  ೫೨೭ ।।  </div>
				<div class="verse">ಯನ್ಮದನ್ಯದಿತಿ ಚೋಕ್ತೇಃ ಪರಸ್ಯ ಪ್ರಕೃತತ್ವತಃ ।। <br />ಸಶಬ್ದೇನ ಪರಾಮರ್ಶಃ ಪರಸ್ಯೇಹ ಭವೇದತಃ ।।  ೫೨೮ ।।  </div>
				<div class="verse">ಅವ್ಯಾವೃತ್ತಾನನುಗತಯಾಥಾತ್ಮ್ಯಾದಾತ್ಮವಸ್ತುನಃ ।।<br />ನನು ಪ್ರವೇಶಸ್ತಸ್ಯೇಹ ಕಥಂ ಶ್ರುತ್ಯೋಪದಿಶ್ಯತೇ ।।  ೫೨೯ ।।  </div>
				<div class="verse">ಅಪ್ರವಿಷ್ಟಂ ಯತೋ ವೇಶ್ಮ ಪರಿಚ್ಛಿನ್ನೇನ ಶಕ್ಯತೇ ।।<br />ಪ್ರವೇಷ್ಟುಂ ಪುರುಷೇಣೈವಂ ನ ಖೇನೈತದ್ವಿಧರ್ಮತಃ ।।  ೫೩೦ ।।  </div>
				<div class="verse">ಸರ್ವಗಾಣಾಮಪಿ ಯಥಾ ಭೂತಾನಾಂ ಪರಿಣಾಮತಃ ।।<br />ಸರ್ಪಾದೀನಾಂ ಪ್ರವೇಶಃ ಸ್ಯಾದುಪಲಾದೌ ಮತಂ ಯದಿ ।।  ೫೩೧ ।।  </div>
				<div class="verse">ಯುತಸಿದ್ಧನಿವೃತ್ತ್ಯರ್ಥಂ ಸಹಜೋಕ್ತ್ಯಾಽಭಿಧೀಯತೇ ।।<br />ಅಶ್ಮನಃ ಪರಿಣಾಮತ್ವಾತ್ಸರ್ಪಾದೇಃ ಪರಿಪಾಕತಃ ।।  ೫೩೨ ।।  </div>
				<div class="verse">ದೃಶ್ಯತೇಽನ್ತಸ್ಥತೋಯಾನಾಂ ಬಹಿಷ್ಠಃ ಪರಿಪಾಕತಃ ।।<br />ಪರಿಣಾಮಃ ಪದಾರ್ಥನಾಂ ಕ್ರಿಮಿಸರ್ಪಾದಿಲಕ್ಷಣಃ ।।  ೫೩೩ ।।  </div>
				<div class="verse">ನೈವಂ ಯಸ್ಮಾದನಾಪನ್ನಧರ್ಮಾನ್ತರ ಇಹೋಚ್ಯತೇ ।।<br />ಕಾರ್ಯೇ ಪ್ರವಿಷ್ಟಃ ಸ್ರಷ್ಟೈವ ಪುಮಾನ್ವೇಶ್ಮೇವ ತತ್ಕೃತಮ್ ।।  ೪೩೪ ।।  </div>
				<div class="verse">ಯಥಾ ಭುಕ್ತ್ವೈತಿ ನಗರಂ ಭುಜ್ಯೇತಿಕ್ರಿಯಯೋರ್ನರಃ ।।<br />ಅವಿಶಿಷ್ಟೋ ಭವೇತ್ಕರ್ತಾ ಭಿನ್ನಕಾಲಸ್ಥಯೋಸ್ತಥಾ ।।  ೫೩೫ ।।  </div>
				<div class="verse">ಸೃಷ್ಟ್ವೇದಂ ಸಕಲಂ ವಿಶ್ವಂ ಪಶ್ಚಾತ್ತತ್ಪ್ರಾವಿಶದ್ವಿಭುಃ ।।<br />ಅನುಪಾತ್ತಾನ್ಯಧರ್ಮಃ ಸನ್ನ ತು ಪಾಷಾಣಸಪವತ್ ।।  ೫೩೬ ।।  </div>
				<div class="verse">ನ ಚಾನವಚ್ಛಿನ್ನತನೋರ್ನಿರ್ವಿಭಾಗಾತ್ಮವಸ್ತುನಃ ।।<br />ಪೂರ್ವಸ್ಥಾನವಿಯೋಗೇನ ಸ್ಥಾನಾನ್ತರಸಮಾಗಮಃ ।।  ೫೩೭ ।।  </div>
				<div class="verse">ಮತಂ ಪ್ರವೇಶಶ್ರವಣಾದಸ್ತು ಸಾವಯವಃ ಪರಃ ।।<br />ಇತಿ ಚೇನ್ನೈತದೇವಂ ಸ್ಯಾದಾಗಮೋಕ್ತಿವಿರೋಧತಃ ।।  ೫೩೮ ।।  </div>
				<div class="verse">ದಿವ್ಯೋ ಹ್ಯಮೂರ್ತಃ ಪುರುಷೋ ನೇತಿ ನೇತೀತಿ ಚಾಸಕೃತ್ ।। <br />ಗೀರ್ಮನೋಗಮ್ಯಧರ್ಮಾಣಾಂ ಸರ್ವೇಷಾಮಾತ್ಮನಿಹುತೇಃ ।।  ೫೩೯ ।।  </div>
				<div class="verse">ಸವಿವಿಮ್ಬಾದಿವತ್ತರ್ಹಿ ಪ್ರವೇಶೋಽಸ್ತು ಪರಾತ್ಮನಃ ।। <br />ನೈತನ್ನ್ಯಾಯ್ಯಮಸದ್ಭಾವಾತ್ತತ್ಸಂಯೋಗವಿಯೋಗಯೋಃ ।।  ೫೪೦ ।।  </div>
				<div class="verse">ಸಂಯೋಗಶ್ಚ ವಿಯೋಗಶ್ಚ ಯಸ್ಯ ಯೇನೇಹ ವೀಕ್ಷ್ಯತೇ ।।<br />ಪ್ರತಿಬಿಮ್ಬಪ್ರವೇಶೋಽಯಂ ತತ್ರ ನ ತ್ವಿಹ ಯುಜ್ಯತೇ ।।  ೫೪೧ ।।  </div>
				<div class="verse">ಗುಣಪ್ರವೇಶವದೃ್ರವ್ಯ ಇತಿ ಚೇನ್ನಾನಪಾಶ್ರಯಾತ್ ।।<br />ದ್ರವ್ಯೈಕಪರತನ್ತ್ರಾಣಾಂ ಗುಣಾನಾಮೇವ ಯುಕ್ತಿಮಾನ್ ।।  ೫೪೨ ।।  </div>
				<div class="verse">ತಾದೃಕ್ಪ್ರವೇಶೋ ನೇಶಸ್ಯ ಸ್ವಾತನ್ನ್ಯಾದುಪಪದ್ಯತೇ ।।<br />ಏಷ ಸರ್ವೇಶ್ವರ ಇತಿ ಸ್ವಾತತ್ರ್ಯಂ ಶ್ರೂಯತೇಽಸಕೃತ್ ।।  ೫೪೩ ।।  </div>
				<div class="verse">ಬೀಜವತ್ಸ್ಯಾತ್ಪ್ರವೇಶಶ್ಚೇನ್ನೈವಮಪ್ಯುಪಪದ್ಯತೇ ।।<br />ಜನ್ಮಾದಿವಿಕ್ರಿಯಾಧರ್ಮಪ್ರಸಕ್ತೇರಾತ್ಮವಸ್ತುನಃ ।।  ೫೪೪ ।।  </div>
				<div class="verse">ಸ್ಥೂಲಾದಿವಿಕ್ರಿಯಾಷಟ್ಕಪ್ರತಿಷೇಧಶ್ರುತೇರ್ನ ಚ ।।<br />ಪ್ರವೇಶೋ ಬ್ರಹ್ಮಣೋಽಯುಕ್ತಃ ಫಲೇ ಬೀಜಾದಿವತ್ಸದಾ ।।  ೫೪೫ ।।  </div>
				<div class="verse">ನನು ಪಾಷಾಣಸರ್ಪೇಣ ಪುನರುಕ್ತಮಿದಂ ಕಥಮ್ ।।<br />ಫಲೇ ಬೀಜವದಿತ್ಯುಕ್ತಂ ನೈಷ ದೋಷೋ ಭವೇತ್ಕುತಃ ।।  ೫೪೬ ।।  </div>
				<div class="verse">ಭಾಗಭಾಗ್ಯಭಿಸಂಬನ್ಧಃ ಖ್ಯಾತೋ ಬೀಜಫಲಾತ್ಮನೋಃ ।।<br />ಆಧಾರಾಧೇಯಸಂಬನ್ಧಸ್ತತ್ರಾಶ್ಮೋರಗಯೋಃ ಸ್ಫುಟಃ ।।  ೫೪೭ ।।  </div>
				<div class="verse">ಪರಸ್ಮಾದನ್ಯ ಏವೇಹ ಸಂಸಾರೀ ಪ್ರಾವಿಶಜ್ಜಗತ್ ।। <br />ಪರಿಚ್ಛಿನ್ನಸ್ಯ ಲೋಕೇಽಪಿ ಪ್ರವೇಶ ಉಪಪದ್ಯತೇ ।।  ೫೪೮ ।।  </div>
				<div class="verse">ಸ್ರಷ್ಟ್ಟಪ್ರವೇಷ್ಟ್ರೋರೇಕತ್ವಾನ್ನೈವಮಪ್ಯುಪಪದ್ಯತೇ ।।<br />ಸೃಷ್ಟ್ವಾ ಜಗತ್ಸೃಷ್ಟಿಮನು ತದೇವ ಪ್ರಾವಿಶಚ್ಛ್ರುತೇಃ ।।  ೫೪೯ ।।  </div>
				<div class="verse">ಪರ ಏವ ಪ್ರವಿಷ್ಟಶ್ಚೇತ್ಪ್ರವಿಷ್ಟಾನಾಮನೇಕತಃ ।।<br />ತದನನ್ಯತ್ವತಃ ಪ್ರಾಪನ್ಮಹೇಶಸ್ಯಾಪ್ಯನೇಕತಾ ।।  ೫೫೦ ।।  </div>
				<div class="verse">ನೈಷ ದೋಷೋ ಯತೋ ನೇಹ ಭೇದೇನೇಶಸ್ಯ ಸಂಗತಿಃ ।।<br />ಆತ್ಮತ್ವರೂಪತಸ್ತಸ್ಯ ಹ್ಯಾತ್ಮಾ ಚಾಭೇದಸಂಗತೇಃ ।।  ೫೫೧ ।।  </div>
				<div class="verse">ಅನನ್ಯತ್ವಂ ಪ್ರವಿಷ್ಟೈಃ ಸ್ಯಾನ್ನಾನಾತ್ವಮಿತಿ ದುರ್ಭಣಮ್ ।।<br />ಬಹೂನಾಮೇಕಯೋಗಿತ್ವಾದೇಕತ್ವಂ ಕಿಂ ನ ಚೋದ್ಯತೇ ।।  ೫೫೨ ।।  </div>
				<div class="verse">ನ ಚ ನಾನಾತ್ವಕೃಲ್ಲೋಕೇ ಸಂಯೋಗೋಽಭೇದಕಾರಣಾತ್ ।।<br />ತಥಾಽಽಗಮವಿರೋಧಶ್ಚ ಬಹುತ್ವಂ ಚೇತ್ಪರಾತ್ಮನಃ ।।  ೫೫೩ ।।  </div>
				<div class="verse">ಏಕೋ ದೇವೋ ಬಹುಧೇತಿಮನ್ತ್ರಬ್ರಾಹ್ಮಣಯುಕ್ತಿತಃ ।।<br />ವಿಯದ್ವದೇಕಲಸ್ತಸ್ಮಾದೀಶ್ವರೋಽಭ್ಯುಪಗಮ್ಯತಾಮ್ ।।  ೫೫೪ ।।  </div>
				<div class="verse">ಆಸ್ತಾಂ ತಾವತ್ಪ್ರವೇಶೋಽಯಂ ನ್ಯಾಯ್ಯೋಽನ್ಯಾಯ್ಯೋ ಯಥಾ ತಥಾ ।।<br />ದೋಷಾನ್ತರಮಿಹ ಪ್ರಾಪ್ತಂ ತತ್ತಾವತ್ಪ್ರವಿಚಾರ್ಯತೇ ।।  ೫೫೫ ।।  </div>
				<div class="verse">ಸಂಸಾರಿತ್ವಾತ್ಪ್ರವಿಷ್ಟಾನಾಂ ಪರಸ್ಯ ತದಭೇದತಃ ।।<br />ಸಂಸಾರಿತ್ವಂ ಪ್ರಸಕ್ತಂ ಚೇನ್ನ ಕ್ಷುದಾದ್ಯತ್ಯಯಶ್ರುತೇಃ ।।  ೫೫೬ ।।  </div>
				<div class="verse">ಸುಖಿದುಃಖಿತ್ವಮೋಹಾದಿದರ್ಶನಾನ್ನೇತಿ ಚೇನ್ಮತಮ್ ।।<br />ನೈವಂ ವೇದಾನ್ತವಾಕ್ಯೇಷು ನ ಲಿಪ್ಯತ ಇತಿ ಶ್ರುತೇಃ ।।  ೫೫೭ ।।  </div>
				<div class="verse">ನನು ಪ್ರತ್ಯಕ್ಷಮಾನೇನ ಸಾಕ್ಷಾದ್ದುಃಖಾದಿದರ್ಶನೇ ।।<br />ಪ್ರತ್ಯಕ್ಷಬಾಧಸಿದ್ಧ್ಯರ್ಥಂ ನ ನ್ಯಾಯ್ಯೋಕ್ತಿಪರಂಪರಾ ।।  ೫೫೮ ।।  </div>
				<div class="verse">ನೋಪಾಧ್ಯಾಶ್ರಯಜನಿತವಿಶೇಷವಿಷಯತ್ವತಃ ।।<br />ಪ್ರತ್ಯಕ್ಷಾಭಾಸತಾಸಿದ್ಧೇಸ್ತೇನ ನೋಕ್ತಿವಿರೋಧಿತಾ ।।  ೫೫೯ ।।  </div>
				<div class="verse">ದುಃಖೀ ಯದಿ ಭವೇದಾತ್ಮಾ ಕಃ ಸಾಕ್ಷೀ ದುಃಖಿನೋ ಭವೇತ್ ।।<br />ದುಃಖಿನಃ ಸಾಕ್ಷಿತಾಽಯುಕ್ತಾ ಸಾಕ್ಷಿಣೋ ದುಃಖಿತಾ ತಥಾ ।।  ೫೬೦ ।।  </div>
				<div class="verse">ಮರ್ತೇ ಸ್ಯಾದ್ವಿಕ್ರಿಯಾಂ ದುಃಖೀ ಸಾಕ್ಷಿತಾ ಕಾ ವಿಕಾರಿಣಃ ।।<br />ಧೀವಿಕ್ರಿಯಾಸಹಸ್ರಾಣಾಂ ಸಾಕ್ಷ್ಯತೋಽಹಮವಿಕ್ರಿಯಃ ।।  ೫೬೧ ।। </div>
				<div class="verse">ಸುಖದುಃಖಾದಿಸಂಬದ್ಧಾಂ ಯಥಾ ದಣ್ಡೇನ ದಣ್ಡಿನಮ್ ।। <br />ರಾಧಕೋ ವೀಕ್ಷತೇ ಬುದ್ಧಿಂ ಸಾಕ್ಷೀ ತದ್ವದಸಂಹತಃ ।।  ೫೬೨ ।।  </div>
				<div class="verse">ಶರೀರೇನ್ದ್ರಿಯಸಂಘಾತ ಆತ್ಮತ್ವೇನ ಗತಾಂ ಧಿಯಮ್ ।। <br />ನಿತ್ಯಾತ್ಮಜ್ಯೋತಿಷಾ ದೀಪ್ತಾಂ ವಿಶಿಂಷನ್ತಿ ಸುಖಾದಯಃ ।।  ೫೬೩ ।।  </div>
				<div class="verse">ಪರಾಞ್ಚಯೇವ ತು ಸರ್ವಾಣಿ ಪ್ರತ್ಯಕ್ಷಾದೀನಿ ನಾಽಽತ್ಮನಿ ।। <br />ಪ್ರತೀಚ್ಯೇವ ಪ್ರವೃತ್ತಂ ತತ್ಸದಸೀತಿ ವಚೋಽಞ್ಚಸಾ ।।  ೫೬೪ ।।  </div>
				<div class="verse">ವಿಜ್ಞಾತಾರಮರೇ ಕೇನ ನ ದೃಷ್ಟೋರಿತಿ ಚ ಸ್ಫುಟಮ್ ।। <br />ಅನ್ಯದೇವೇತಿ ವಾಕ್ಯಾಚ್ಚ ಪ್ರತ್ಯಕ್ಷಂ ನಾಽಽತ್ಮಗೋಚರಮ್ ।।  ೫೬೫ ।।  </div>
				<div class="verse">ಕಿಂತು ಬುದ್ಧ್ಯಾದ್ಯುಪಾಧೌ ತದಾತ್ಮಚ್ಛಾಯೈಕಕರ್ಮಕಮ್ ।। <br />ತಥಾ ದುಃಖ್ಯಹಮಿತ್ಯಾದೌ ಪ್ರತ್ಯಕ್ಷಮುಪಚಾರತಃ ।।  ೫೬೬ ।।  </div>
				<div class="verse">ಸಾಮಾನಾಧಿಕರಣ್ಯಸ್ಯ ತಥೈವೇಹೋಪಚಾರತಃ ।।<br />ಅಯಂ ದುಃಖ್ಯಹಮಸ್ಮೀತಿ ವಿಷಯೇಣ ತದೀಕ್ಷಣಾತ್ ।।  ೫೬೭ ।।  </div>
				<div class="verse">ನಾಸಿಕಾಗ್ನೇ ಮಹದ್ದುಃಖಂ ಪಾದಾಙ್ಗಷ್ಠಾಗ್ರ ಏವ ಚ ।।<br />ದೇಹಾವಯವದುಃಖಾದೇಃ ಪ್ರಾತ್ಯಕ್ಷ್ಯಾನ್ನಾಽಽತ್ಮದುಃಖಿತಾ ।।  ೫೬೮ ।।  </div>
				<div class="verse">ಪ್ರತೀಚಿ ಚೇದ್ಭವೇದ್ದುಃಖಂ ವ್ಯಾಪಿ ಚೈತನ್ಯವದ್ಭವೇತ್ ।।<br />ದ್ರಷ್ಟ್ಟಸ್ಥತ್ವಾನ್ನ ಕರ್ಮಸ್ಥಂ ದ್ರ್ಷ್ಟ್ರಾ ದೃಶ್ಯೇತ ಬೋಧವತ್ ।।  ೫೬೯ ।।  </div>
				<div class="verse">ಸ್ವಾತ್ಮನಸ್ತ್ವೇವ ಕಾಮಾಯ ಹ್ಯಾತ್ಮಾರ್ಥತ್ವಶ್ರುತೇರ್ಭವೇತ್ ।।<br />ಆತ್ಮೈಕವಿಷಯಂ ಸೌಖ್ಯಮಿತಿ ಚೇನ್ಮನ್ಯಸೇ ನ ಹಿ ।।  ೫೭೦ ।।  </div>
				<div class="verse">ಯತ್ರ ವಾ ಅನ್ಯದಿತ್ಯುಕ್ತೇರವಿದ್ಯಾವಿಷಯಂ ತು ತತ್ ।। <br />ದುಃಖಿತ್ವಂ ನಾಽಽತ್ಮನಿ ಜ್ಞೇಯಂ ಯತ್ರ ತ್ವಸ್ಯೇತಿ  ನಿಹ್ನುತೇಃ ।।  ೫೭೧ ।।  </div>
				<div class="verse">ಮಮ ತಾವದಿದಂ ಬುದ್ಧೌ ಭವದ್ಭ್ಯೋ ಯನ್ನ ರೋಚತೇ ।।<br />ಪ್ರತ್ಯಕ್ಪ್ರವಣಯಾ ದೃಷ್ಟ್ಯಾ ಸಂಸಾರೋ ನಾಽಽತ್ಮನೀಕ್ಷ್ಯತೇ ।।  ೫೭೨ ।।  </div>
				<div class="verse">ಮತಂ ತಾರ್ಕಿಕಸಮಯವಿರೋಧಶ್ಚೇತ್ಪ್ರಸಜ್ಯತೇ ।।<br />ಇಚ್ಛಾದ್ವೇಷಾದಿಮಾನಾತ್ಮಾ ಯತಸ್ತೈರಭ್ಯುಪೇಯತೇ ।।  ೫೭೩ ।।  </div>
				<div class="verse">ನೈವಂ ನಿಃಶೇಷತರ್ಕೈಶ್ಚೇದವಿರೋಧೋಽಭ್ಯುಪೇಯತೇ ।।<br />ಸಿದ್ಧಾನ್ತೋ ದುಃಸ್ಥಿತೋಽತ್ಯರ್ಥಂ ತದಾ ವಃ ಪ್ರಾಪ್ನುಯಾದ್ಧ್ರುವಮ್ ।।  ೫೭೪ ।।  </div>
				<div class="verse">ನ ಚ ತಾರ್ಕಿಕಯುಕ್ತ್ಯಾಽಪಿ ಪ್ರತೀಚೀಹಾಸುಖಾತ್ಮತಾ ।।<br />ಯತೋಽವಗಮ್ಯತೇ ತಸ್ಮಾನ್ನಿರ್ಭೀತಿಃ ಸುಖಮಾಸ್ಯತಾಮ್ ।।  ೫೭೫ ।।  </div>
				<div class="verse">ಪರಾಕ್ಪ್ರತ್ಯಯಗಮ್ಯೇನ ದುಃಖೇನ ಸ್ಯಾದ್ವಿಷೇಷಣಮ್ ।। <br />ನ ಪ್ರತ್ಯಙ್ಭಾತ್ರರೂಪಸ್ಯ ವಿರೋಧಾದುಷ್ಣಶೀತವತ್ ।।  ೫೭೬ ।।  </div>
				<div class="verse">ಪ್ರತ್ಯಕ್ಷಾವಿಷಯತ್ವಂ ಚ ಪ್ರತೀಚಃ ಪ್ರಾಗವಾದಿಷಮ್ ।। <br />ತಚ್ಛಾಯಾಪಾಶ್ರಯಾದ್ಯಸ್ಮಾತ್ಪ್ರತ್ಯಕ್ಷಸ್ಯಾಪಿ ಮಾನತಾ ।।  ೫೭೭ ।।  </div>
				<div class="verse">ಯೋ ಯತೋ ಲಿಪ್ಸತೇ ನಾಸಾವಕಿಂಚಿತ್ಕೋ ಹ್ಯನರ್ಥಿನೇ ।।<br />ಭಿಕ್ಷಾಂ ದಾತುಮಲಂ ತದ್ವಜ್ಜ್ಞೇಯಂ ಸ್ವಾರ್ಥಪರಾರ್ಥಯೋಃ ।।  ೫೭೮ ।।  </div>
				<div class="verse">ಪ್ರತ್ಯಕ್ಷಮನ್ತರೇಣಾಪಿ ಭವೇದ್ದುಃಖವಿಶೇಷಣಃ ।। <br />ವಿಯಚ್ಛಬ್ದಗುಣಂ ಯದ್ವತ್ಪ್ರತ್ಯಕ್ಚೇನ್ನೈವಮಿಷ್ಯತೇ ।।  ೫೭೯ ।।  </div>
				<div class="verse">ಏಕಮಾನಾನಧಿಗತೇರ್ನು ಸುಖಗ್ರಾಹಿಣಾಽಽತ್ಮನಃ ।।<br />ನಿತ್ಯಾನುಮಿತರೂಪಸ್ಯ ಗೃಹೀತಿಃ ಸ್ಯಾನ್ಮನಾಗಪಿ ।।  ೫೮೦ ।।  </div>
				<div class="verse">ಏಕತ್ವಾದಾತ್ಮನಶ್ಚೈವಂ ವಿಷಯೀಕರಣೇ ಸತಿ ।।<br />ಅಸಂಭವಾತ್ತದನ್ಯಸ್ಯ ದ್ರಷ್ಟ್ರಭಾಷಃ ಪ್ರಸಜ್ಯತೇ ।।  ೫೮೧ ।।  </div>
				<div class="verse">ವಿಷಯಿತ್ವಮಥೈಕಸ್ಯ ವಿಷಯತ್ವಂ ಚ ದೀಪವತ್ ।।<br />ಮತಂ ಚೇನ್ನೈತದೇವಂ ಸ್ಯಾದ್ಯುಗಪದ್ಭೂತ್ಯಸಂಭವಾತ್ ।।  ೫೮೨ ।।  </div>
				<div class="verse">ನ ವ್ಯನಕ್ತಿ ಪ್ರದೀಪೋಽಪಿ ಸ್ವತೋ ಭಾಸ್ವರರೂಪತಃ ।।<br />ವಿಷಯತ್ವಾಚ್ಚ ಪುಂಬುದ್ಧೇರ್ನ ದೀಪಸ್ಯೋಭಯಾತ್ಮತಾ ।।  ೫೮೩ ।।  </div>
				<div class="verse">ಪ್ರತೀಚಶ್ಚ ನಿರಂಶತ್ವಾನ್ನ ದೀಪೇನ ಸಧರ್ಮತಾ ।। <br />ಮ್ರಾಹ್ಯಗ್ರಾಹಕತೈತೇನ ವಿಜ್ಞಾನಸ್ಯಾಪ್ಯಪೋದಿತಾ ।।  ೫೮೪ ।।  </div>
				<div class="verse">ತಥಾ ಗುಣಗುಣಿತ್ವೇನ ಹಕ್ಷಲಿಙ್ಗಾಧಿಗಮ್ಯಯೋಃ ।।<br />ದುಃಖಾತ್ಮನೋರ್ಮಿಥೋಯೋಗೇ ನಾನುಮಾನಪ್ರಮಾಣತಾ ।।  ೫೮೫ ।।  </div>
				<div class="verse">ನಿತ್ಯಮಕ್ಷಜಗಮ್ಯತ್ವಾಹುಃಖಸ್ಯೋತ್ಪಲನೀಲವತ್ ।। <br />ರೂಪಾದ್ಯಕ್ಷಜಗಮ್ಯೈಶ್ಚ ಸಾಮಾನಾಧಿಕರಣ್ಯತಃ ।।  ೫೮೬ ।।  </div>
				<div class="verse">ದುಃಖಸ್ಯಾಽಽತ್ಮನಿ ಸಂಯೋಗಜತ್ವಾಭ್ಯುಪಗಮೇಽಪಿ ಚ ।। <br />ಸಭಾಗವಿಕ್ರಿಯಾನಿತ್ಯತ್ವಾದಿದೋಷಃ ಪ್ರಸಜ್ಯತೇ ।।  ೫೮೭ ।।  </div>
				<div class="verse">ನಾವಿಕೃತ್ಯ ಹಿ ಸಂಯೋಗಿ ಗುಣೋ ದ್ರವ್ಯಂ ಕದಾಚನ ।। <br />ಉಪಯನ್ನಪಯನ್ವೇಹ ಲೋಕೇ ದೃಷ್ಟಃ ಪ್ರಮಾಣತಃ ।।  ೫೮೮ ।।  </div>
				<div class="verse">ನ ಚಾನವಯವಂ ವಸ್ತು ಕ್ವಚಿದಪ್ಯುಪಲಭ್ಯತೇ ।।<br />ವಿಕ್ರಿಯಾಮಾಪ್ನುವನ್ನಾಪಿ ನಿತ್ಯಂ ಧ್ವಂಸಿಗುಣಾಶ್ರಯಮ್ ।।  ೫೮೯ ।।  </div>
				<div class="verse">ಆಕಾಶಸ್ಯ ಚ ನಿತ್ಯತ್ವಂ ನೇಷ್ಟಮಾಗಮವಾದಿಭಿಃ ।।<br />ತತ್ಕಾರ್ಯಶ್ರವಣಾನ್ನಾಪಿ ದೃಷ್ಟಾನ್ತೋಽಸ್ತಿ ತತೋಽಪರಃ ।।  ೫೯೦ ।।  </div>
				<div class="verse">ವಿಕ್ರಿಯಾವದಪಿ ದ್ರವ್ಯಂ ತತ್ಪ್ರತ್ಯಯಸಮನ್ವಯಾತ್ ।।<br />ನಿತ್ಯಮೇವೇತಿ ಚೇನ್ನೈವಮನ್ಯಥಾತ್ವಾತಿರೇಕತಃ ।।  ೫೯೧ ।।  </div>
				<div class="verse">ಅನಿತ್ಯತ್ವಂ ಕಚಿನ್ನಾಸ್ತಿ ಯಥಾಽನ್ಯೇಷಾಂ ಪ್ರವಾದಿನಾಮ್ ।।<br />ಸನ್ನೇವಾಭಾವರೂಪೋಽಪಿ ತ್ವಿಷ್ಟಃ ಶೂನ್ಯತ್ವವಾದಿನಾಮ್ ।।  ೫೯೨ ।।  </div>
				<div class="verse">ಸಂವಿತ್ಪ್ರಮಾಣಸತ್ತ್ವೇನ ವಿನಾ ವಸ್ತು ನ ಲೌಕಿಕಮ್ ।। <br />ಪ್ರಮಾಣವಾದಿಭಿರ್ದೃಷ್ಟಮನನ್ಯಾಯತ್ತಸಿದ್ಧಿಕಮ್ ।।  ೫೯೩ ।।  </div>
				<div class="verse">ಭಾಗಾನ್ಯಥಾತ್ವಾದ್ದ್ರವ್ಯಸ್ಯ ನಾನಿತ್ಯತ್ವಂ ಕ್ವಚಿನ್ಮಿತಮ್ ।।<br />ನಿರ್ಭಾಗತ್ವಾತ್ಪ್ರತೀಚಸ್ತತ್ಕಯಾ ಯುಕ್ತ್ಯೋಪಪದ್ಯತೇ ।।  ೫೯೪ ।।  </div>
				<div class="verse">ಅಥ ಸಾವಯವತ್ವೇಽಪಿ ನಿತ್ಯಂ ಸ್ಯಾತ್ಕುಲಿಶಾದಿವತ್ ।। <br />ಸಂಯೋಗಪೂರ್ವತೋ ನೈವಂ ತದ್ವಿಭಾಗಾವಸಾನತಃ ।।  ೫೯೫ ।।  </div>
				<div class="verse">ವಜಾದೇರಷಿಭಾಗಶ್ಚೇತ್ತಸ್ಯಾಸಂಯೋಗಪೂರ್ವತಃ ।।<br />ನಾನುಮೇಯತ್ವತೋಽಸ್ತ್ಯೇವ ತಸ್ಯಾವಯವಸಂಯುವಿಃ ।।  ೫೯೬ ।।  </div>
				<div class="verse">ನ ಹಿ ಸಾಷಯವಂ ಕಿಂಚಿದೃತೇಽವಯವಸಂಯುತಿಮ್ ।।<br />ಘಟಾದಿವದ್ಯತೋ ದೃಷ್ಟಮತೋಽದುಃಖಿತ್ವಮಾತ್ಮನಃ ।।  ೫೯೭ ।।  </div>
				<div class="verse">ನಿರ್ದುಃಖಿತ್ವೇ ಪರಸ್ಯೇಷ್ಟೇ ತದನ್ಯಸ್ಪಾಪ್ಯಭಾವತಃ ।।<br />ಕಸ್ಯ ದುಃಖನಿವೃತ್ತ್ಯರ್ಥಂ ಪ್ರಾರಬ್ಧೋಪನಿಷತ್ತ್ವಯಾ ।।  ೫೯೮ ।।  </div>
				<div class="verse">ಪ್ರತ್ಯಗಜ್ಞಾನಹೇತೂತ್ಥದುಃಖಿತ್ವಮತಿವಿಭ್ರಮ -<br />ಧ್ವಂಸಮಾತ್ರಸ್ಯ ಸಿದ್ಧ್ಯರ್ಥಮಾರಬ್ಧೋಪನಿಷನ್ಮಯಾ ।।  ೫೯೯ ।।  </div>
				<div class="verse">ನವಸಂಖ್ಯೇಯಮಾತ್ರೇಕ್ಷೀ ದಶಮೋ ವಿಭ್ರಮಾದ್ಯಥಾ ।।<br />ನ ವೇತ್ತಿ ದಶಮೋಽಸ್ಮೀತಿ ಸ್ವೀಕ್ಷಮಾಣೋಽಪಿ ತಾನ್ನವ ।।  ೬೦೦ ।। </div>
				<div class="verse">ನಿಃಶೇಷಾನನಾತ್ಮದೃಕ್ತದ್ವದನಿರ್ಜ್ಞಾತಾತ್ಮತತ್ತ್ವಕಃ ।।<br />ನ ವೇತ್ಯೈಕಾತ್ಮ್ಯಮಸ್ಮೀತಿ ವೀಕ್ಷಮಾಣೋಽಪ್ಯನಾತ್ಮನಃ ।।  ೬೦೧ ।।  </div>
				<div class="verse">ದಶಮೋಽಸೀತಿವಾಕ್ಯೋತ್ಥಸಮ್ಯಗ್ಜ್ಞಾನಾನಲಾರ್ಚಿಷಾ ।।<br />ಪ್ಲುಷ್ಟ್ವಾಽಽತ್ಮದಶಮಾಜ್ಞಾನಂ ದಶಮೋಽಸ್ಮೀತಿ ವೀಕ್ಷತೇ ।।  ೬೦೨ ।।  </div>
				<div class="verse">ಯಥಾ ತತ್ತ್ವಮಸೀತ್ಯಾದಿವಾಕ್ಯೋತ್ಥಜ್ಞಾನವಹ್ನಿನಾ ।। <br />ಪ್ಲುಷ್ಟ್ವೇಹಾಽಽತ್ಮತಮಸ್ತಜ್ಜಂ ತಥೈಕಾತ್ಮ್ಯಂ ಪ್ರಪದ್ಯತೇ ।।  ೬೦೩ ।।  </div>
				<div class="verse">ಪ್ರತ್ಯಗಜ್ಞಾನಹೇತೂತ್ಥಶಾಸ್ರಾಚಾರ್ಯಾದಿಸಾಧನಃ ।।<br />ತದ್ವಿರುದ್ಧಮಥೈಕಾತ್ಮ್ಯಂ ಪ್ರತ್ಯಪದ್ಯತ ಮಾಯಯಾ ।।  ೬೦೪ ।।  </div>
				<div class="verse">ಶಾಸ್ರಾಚಾರ್ಯಾದಯೋ ಯದ್ವನ್ಮೋಹೋತ್ಥತ್ವಾನ್ನ ವಸ್ತುತಃ ।।<br />ಪ್ರವೇಶೋಽಪ್ಯಸ್ಯ ತಾದೃಕ್ಸ್ಯಾದೈಕಾತ್ಮ್ಯಪ್ರತಿಪತ್ತಯೇ ।।  ೬೦೫ ।।  </div>
				<div class="verse">ವ್ಯಾಕೃತಾವ್ಯಾಕೃತಾವಸ್ಥೇ ಜಗತೋಽಸ್ಯ ಸ್ವಭಾವತಃ ।। <br />ಅನೂದ್ಯ, ಲೋಕತೋ ದೃಷ್ಟೇ, ತದ್ಯಾಥಾತ್ಮ್ಯಂ ಪ್ರಬೋಧ್ಯತೇ ।।  ೬೦೬ ।।  </div>
				<div class="verse">ಯತ ಏವಮತೋಽಪಾಸ್ತರಾಗದ್ವೇಪಾದಿಧೀಮಲಃ ।।<br />ಉದಾರಧಿಷಣಃ ಪ್ರಾಹ ಭಾಷ್ಯಕೃನ್ನ್ಯಾಯವದ್ವಚಃ ।।  ೬೦೭ ।।  </div>
				<div class="verse">ಅಪ್ರವಿಷ್ಟಸ್ವಭಾವಸ್ಯ ದಿಗ್ದೇಶಾದ್ಯನಭಿಪ್ಲುತೇಃ ।।<br />ಪ್ರವೇಶೋ ವ್ಯಾಕೃತೇ ಕ್ಲೃಪ್ತೋ ಜಲಪಾತ್ರಾರ್ಕಬಿಮ್ಬವತ್ ।।  ೬೦೮ ।।  </div>
				<div class="verse">ವಿಮ್ಬಾತ್ಮನಾ ಪ್ರವೇಶಸ್ಯ ನನು ದೂಷಣಮೀರಿತಮ್ ।। <br />ವಿಪ್ರಕೃಷ್ಟ್ಯಾದ್ಯಭಾವೋಕ್ತ್ಯಾ ಭೂಯಃ ಕಸ್ಮಾತ್ಸ ಆಶ್ರಿತಃ ।।  ೬೦೯ ।।  </div>
				<div class="verse">ಸಂಭವಾದ್ವಿಪ್ರಕೃಷ್ಟ್ಯಾದೇರದುಷ್ಟೋ ದೂಷಿತಃ ಪುರಾ ।।<br />ಕಥಂ ತದಿತಿ ಚೇದತ್ರ ಯುಕ್ತಿಲೇಶೋಽಭಿಧೀಯತೇ ।।  ೬೧೦ ।।  </div>
				<div class="verse">ನಿರ್ಧೂತಾಶೇಷನಾವಾತ್ವತದ್ಧೇತುರವಿಭಾಗವಾನ್ ।।<br />ಅನನ್ಯಸಾಕ್ಷಿಕಃ ಪ್ರತ್ಯಙ್ಙಾಸೀನ್ನಾಮಾದಿಜನ್ಮತಃ ।।  ೬೧೧ ।।  </div>
				<div class="verse">ದ್ರಷ್ಟ್ರಾದಿರೂಪತಸ್ತಾವದ್ವ್ಯತಿರೇಕೋಽಭವತ್ಪುರಾ ।।<br />ನಾಮಾದಿಜನ್ಮನಿ ದ್ರಷ್ಟೇತ್ಯಾದಿರೂಪಾನ್ವಯೋಽಪ್ಯಭೂತ್ ।।  ೬೧೨ ।।  </div>
				<div class="verse">ಅಪ್ಪಾತ್ರೋತ್ಥಾಪಿತಾದ್ಭಾನೋರ್ದಿವಿ ಭಾನುರ್ಯಥೇಕ್ಷ್ಯತೇ ।। <br />ಸುಷುಪ್ತಸ್ಥಸ್ತಥಾ ಧೀಸ್ಥಾತ್ಕರ್ತೃಭೋಕ್ತೃತ್ವಲಕ್ಷಣಾತ್ ।।  ೬೧೩ ।।  </div>
				<div class="verse">ದ್ರಷ್ಟ್ಟಶ್ರೋತ್ರಾದಿರೂಪಶ್ಚ ಯಶ್ಚ ದ್ರಷ್ಟ್ರಾದಿಸಾಕ್ಷ್ಯಷಿ ।।<br />ದುದ್ಧಿತತ್ಕಾರಣೋಪಾಧೀ ಕ್ಷೇತ್ರಜ್ಞೇಶ್ವರಸಂಜ್ಞಕೌ ।।  ೬೧೪ ।।  </div>
				<div class="verse">ಸ್ವಪ್ನನಿದ್ರಾಯುತಾಘಾದ್ಯೌ ಪ್ರಾಜ್ಞಸ್ತ್ವಸ್ವಪ್ನನಿದ್ರಯಾ ।।<br />ಇತ್ಯಾದಿಸ್ಥಾನಭೇದೋಽಪಿ ವೇದಾನ್ತೋಕ್ತೌ ವಿನಿಶ್ಚಿತಃ ।।  ೬೧೫ ।।  </div>
				<div class="verse">ಜಿಘ್ರಾಣೀಮಮಹಂ ಗನ್ಧಮಿತಿ ಯೋ ವೇತ್ತ್ಯವಿಕ್ರಿಯಃ ।।<br />ತದ್ಭಾವಾಭಾವಸಾಕ್ಷ್ಯಾತ್ಮಾ ಹ್ಯೇತಶ್ಚ ಶ್ರುತಿಮಸ್ತಕೇ ।।  ೬೧೬ ।।  </div>
				<div class="verse">ಅರ್ಥಾನ್ತರನಿರಾಸಾರ್ಥಂ ದೂಷಣಂ ಚೋದಿತಂ ಪುರಾ..<br />ತದಭಾವಾದದುಷ್ಟತ್ವಾತ್ಪ್ರವೇಶೋ ಮುಖಬಿಮ್ವವತ್ ।।  ೬೧೭ ।।  </div>
				<div class="verse">ದರ್ಪಣಾಭಿಹತಾ ದೃಷ್ಟಿಃ ಪರ್ಯಾವೃತ್ಯ ಸ್ವಮಾನನಮ್ ।।<br />ವ್ಯಾಪ್ನುವನ್ತ್ಯವಿಭಾಗೇನ ಭ್ರಾನ್ತಿಂ ನೋ ಜನಯೇದ್ಯಥಾ ।।  ೬೧೮ ।।  </div>
				<div class="verse">ಇಹಾಪಿ ಕಾರಣೋಪಾಧಿಃ ಕೇವಲೋಽಪ್ಯವಿವೇಕತಃ ।।<br />ಬುದ್ಧ್ಯಾದಿಕಾರ್ಯಗೈರ್ಧರ್ಮೈಃ ಪ್ರತಿವಿಮ್ವವದೀಕ್ಷ್ಯತೇ ।।  ೬೧೯ ।।  </div>
				<div class="verse">ಯಥೋಕ್ತಾರ್ಯಪ್ರಸಿದ್ಧ್ಯರ್ಥಂ ವಚಾಂಸಿ ಸುಬಹೂನ್ಯಪಿ ।।<br />ತ್ರಯ್ಯನ್ತೇಷೂಪಪದ್ಯನ್ತೇ ತತ್ಸೃಷ್ಟ್ವೇತ್ಯಾದಿಕಾನಿ ಚ ।।  ೬೨೦ ।।  </div>
				<div class="verse">ದಿಗ್ದೇಶಕಾಶೂನ್ಯಸ್ಯ ಪ್ರವೇಶೋ ವಿಲಸರ್ಪವತ್ ।।<br />ನ ತ್ವಾಞ್ಚಸಃ ಪರಸ್ಯಾಸ್ತಿ ತೇನಾವಿದ್ಯಾಪ್ರಕಲ್ಪಿತಃ ।।  ೬೨೧ ।।  </div>
				<div class="verse">ಅಗ್ನಿಃ ಸೂರ್ಯೋ ಮರುದ್ಯದ್ವತ್ಪ್ರವಿಷ್ಟ ಭುವನಂ ತಥಾ ।।<br />ಅಪ್ರವಿಷ್ಟಸ್ವಭಾವೋಽಪಿ ಕಾರ್ಯಮಾತ್ಮಾಽವಿಶಜ್ಜಗತ್ ।।  ೬೨೨ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯದೃಕ್ಸಿದ್ಧಿಹೇತುತ್ವಾಚ್ಚ ಭವೇದಿದಮ್ ।। <br />ಜಗಜ್ಜನಿಸ್ಥಿತಿಧ್ವಂಸಪ್ರವೇಶಾನಾಂ ಪ್ರಯೋಜನಮ್ ।।  ೬೨೩ ।।  </div>
				<div class="verse">ತದೃಷ್ಟೇಃ ಪುರುಷಾರ್ಥತ್ವಶ್ರವಣಾದಸಕೃಚ್ಛ್ರುತೌ ।।<br />ಬ್ರಹ್ಮ ವೇದೇತ್ಯೇವಮಾದೌ ಕ್ಲೃಪ್ತಾಃ ಸೃಷ್ಟ್ಯಾದಯಸ್ತತಃ ।।  ೬೨೪ ।।  </div>
				<div class="verse">ಯುಕ್ತ್ಯಾ ನೈಷೋಪಪದ್ಯನ್ತೇ ಜಗತ್ಸೃಷ್ಟ್ಯಾದಯೋ ಯತಃ ।।<br />ಪ್ರತ್ಯಗಜ್ಞಾನಮಾತ್ರೋತ್ಯಾ ಜಗತ್ಸೃಷ್ಟ್ಯಾದಯಸ್ತತಃ ।।  ೬೨೫ ।।  </div>
				<div class="verse">ನಾಸತೋ ಜನ್ಮನಾ ಯೋಗಃ ಸತಃ ಸತ್ತ್ವಾನ್ನ ಚ್ಚೇಷ್ಯತೇ ।। <br />ಕೂಟಸ್ಥೇ ವಿಕ್ರಿಯಾ ನಾಸ್ತಿ ತಸ್ಮಾದಜ್ಞಾನತೋ ಜನಿಃ ।।  ೬೨೬ ।।  </div>
				<div class="verse">ತಥಾ ರೂಪಂ ರೂಪಮಿತಿ ಮನ್ತ್ರವರ್ಣೋಽಪಿ ಚಾಽಽತ್ಮನಃ ।।<br />ಯಾಥಾತ್ಮ್ಯದರ್ಶನಾಯೈವ ಸೃಷ್ಟ್ಯಾದಿ ಪ್ರತ್ಯಪೀಪದತ್ ।।  ೬೨೭ ।।  </div>
				<div class="verse">ವ್ಯಾಪ್ತಿಃ ಪ್ರವೇಶಶಬ್ದೇನ ಭಣ್ಯತೇ ಕಾರಣಾತ್ಮನಃ ।।<br />ಬುದ್ಧ್ಯಾದಿಕಾರ್ಯವಿಷಯಾ ವ್ಯಾಪಿವ್ಯಾಪ್ಯತ್ವಮೇತಯೋಃ ।।  ೬೨೮ ।।  </div>
				<div class="verse">ಅಸಾಧಾರಣತೋ ನ ಸ್ಯಾತ್ಕಾಲದಿಗ್ದೇಶಭಿನ್ನಯೋಃ ।।<br />ಮಿಥೋಽಸಂಗತಿತೋ ವ್ಯಾಪ್ತಿರ್ಹಿಮವದ್ವಿನ್ಧ್ಯಯೋರಿವ ।।  ೬೨೯ ।।  </div>
				<div class="verse">ಮಿಥೋಽವಿಭಿನ್ನಯೋರ್ನಾಸೌ ನಾಪಿ ಸೈಕಾತ್ಮ್ಯ ಇಷ್ಯತೇ ।।<br />ಭಿನ್ನಸಾಮಾನ್ಯಯೋಸ್ತದ್ವತ್ತದಸಾಧಾರಣಾತ್ಮನಃ ।।  ೬೩೦ ।।  </div>
				<div class="verse">ಕಾರ್ಯಕಾರಣಯೋರೇವಂ ಭಿನ್ನಾಭಿನ್ನವಿಕಲ್ಪತಃ ।।<br />ವಸ್ತುವೃತ್ತೇನ ಸಂವ್ಯಾಪ್ತಿರ್ನ ಯುಕ್ತ್ಯೇಹೋಪಪದ್ಯತೇ ।।  ೬೩೧ ।।  </div>
				<div class="verse">ಯತ್ರ ಕಾರ್ತ್ಸ್ನ್ಯೇನ ವೃತ್ತಿಃ ಸ್ಯಾದ್ರಜ್ಜುಸರ್ಪಾದಿವದ್ದ್ವಯೋಃ ।।<br />ವ್ಯಾಪ್ತಿರ್ಮುಖ್ಯಾಽಸ್ತು ತತ್ರೈವ ತಥಾಽಽತ್ಮಾನಾತ್ಮನೋರಪಿ ।।  ೬೩೨ ।।  </div>
				<div class="verse">ತಮಸೈವ ಯಥಾ ಸರ್ಪಂ ಸ್ರಕ್ಪ್ರವಿಷ್ಟಾ ನ ತು ಸ್ವತಃ ।।<br />ಪ್ರತ್ಯಗಜ್ಞಾನಹೇತೂತ್ಥಮಾತ್ಮೈವಂ ಮಾಯಯಾ ಜಗತ್ ।।  ೬೩೩ ।।  </div>
				<div class="verse">ಕಯಾ ಮರ್ಯಾದಯಾ ಕಾರ್ಯಂ ಮಾಯಾವೀ ಮಾಯಯಾಽವಿಶತ್ ।। <br />ಆನಖಾಗ್ರೇಭ್ಯ ಇತ್ಯುಕ್ತ್ಯಾ ಮರ್ಯಾದಾಽತೋಽಸ್ಯ ಭಣ್ಯತೇ ।।  ೬೩೪ ।।  </div>
				<div class="verse">ನಖಾಗ್ರಾವಧಿಕಾ ಯಸ್ಮಾತ್ಸಂವಿತ್ಪುಸೋಽಭಿಜಾಯತೇ ।। <br />ಅತಃ ಸಾಮಾನ್ಯವೃತ್ತ್ಯಾತ್ಮಾ ಪ್ರಾವಿಶದ್ದೇಹಮೀಶ್ವರಃ ।।  ೬೩೫ ।।  </div>
				<div class="verse">ದೃಷ್ಟಾನ್ತಾಭ್ಯಾಮಿಮಾಂ ವೃತ್ತಿಂ ವ್ಯಾಚಷ್ಟೇ ಪ್ರತ್ಯಗಾತ್ಮನಃ ।। <br />ಕೃತ್ಸ್ನಕಾರಣತತ್ಕಾರ್ಯವೃತ್ತ್ಯುಪಾಧಿಸಮಾಶ್ರಯಾತ್ ।।  ೬೩೬ ।।  </div>
				<div class="verse">ಮಿಥೋ ವಿಭಕ್ತಾ ಏಕತ್ರ ಕ್ಷುರಧಾನೇ ಯಥಾ ಕ್ಷುರಾಃ..<ಬ್ರ್ />ಕ್ಷುರಧಾನಾದ್ವಿಭಜ್ಯನ್ತೇ ತಥಾಽಽತ್ಮಾ ನಾಡಿಭೇದತಃ ।।  ೬೩೭ ।।  </div>
				<div class="verse">ಓತಪ್ರೋತಾತ್ಮನಾ ತಸ್ಥುರರ್ವಾಗ್ಯಾ ಭೂಮಯೋಽಕ್ಷರಾತ್ ।।<br />ತತ್ತದ್ಭೂಮಿಪರಿಚ್ಛೇದಾತ್ಕ್ಷೇತ್ರಜ್ಞಃ ಪರ ಏವ ಸನ್ ।।  ೬೩೮ ।।  </div>
				<div class="verse">ಸೂಕ್ಷ್ಮತಾವ್ಯಾಪಿತೇ ಜ್ಞೇಯೇ ಭೂಮ್ಯಾದೇರ್ಯಾವದಕ್ಷರಮ್ ।।<br />ಪೂರ್ವಪೂರ್ವಪ್ರಹಾಣೇನ ತನ್ನಿಷ್ಠಾ ವಿಯದಾತ್ಮನಾ ।।  ೬೩೯ ।।  </div>
				<div class="verse">ವಿಶ್ಚಂಭರೋಽಗ್ನಿರ್ವಿಜ್ಞೇಯೋ ವಿಶ್ವಸ್ಯ ಭರಣಾದಿಹ ।।<br />ಡಾರೂ ಕೃತ್ಸ್ನಮಭಿವ್ಯಾಪ್ಯ ಯಥಾಽಗ್ನಿರ್ದಾರುಣಿ ಸ್ಥಿತಃ ।।  ೬೪೦ ।।  </div>
				<div class="verse">ಸಂವ್ಯಾಪ್ಯ ತದ್ವದಖಿಲಂ ದೇಹಮಾತ್ಮಾ ವ್ಯವಸ್ಥಿತಃ ।।<br />ತಸ್ಥಾವಸಂವ್ಯಾಪ್ಯ ಯಥಾ ಕ್ಷುರಧಾನಂ ಕ್ಷುರಸ್ತಥಾ ।।  ೬೪೧ ।।  </div>
				<div class="verse">ಶ್ರೋತ್ರಾದಿನಾಡೀಮಧ್ಯಸ್ಥ ಆತ್ಮಾಽವ್ಯಾಪ್ಯ ತನುಂ ಸ್ಥಿತಃ ।।<br />ವೃತ್ತೀ ದ್ವೇ ಪ್ರಾಪ್ನುತೇಽತದ್ವಾನ್ಸ್ವಪ್ನಜಾಗ್ರದವಸ್ಥಯೋಃ ।।  ೬೪೨ ।।  </div>
				<div class="verse">ಸಾಮಾನ್ಯಮಾತ್ರವೃತ್ತಿಂ ಸ ಸುಷುಪ್ತೇ ಪ್ರತಿಪದ್ಯತೇ ।।<br />ಪ್ರತ್ಯಗ್ಯಾಥಾತ್ಮ್ಯಸಂಮೋಹಾನ್ನ ತ್ವಸೌ ಪರಮಾರ್ಥತಃ ।।  ೬೪೩ ।।  </div>
				<div class="verse">ಮಹಾಸತ್ತಾ ವಿಯಜ್ಜ್ಞೇಿಯಂ ಕೃತ್ಸ್ನಾರ್ವಾಗ್ಭೂಮಿಸಂಪ್ಲುತೇಃ ।।<br />ವ್ಯಕ್ತಯೋಽನ್ತ್ಯಾ ವಿಶೇಷಾಃ ಸ್ಯುಸ್ತದಸಾಧಾರಣತ್ವತಃ ।।  ೬೪೪ ।।  </div>
				<div class="verse">ಸಾಮಾನ್ಯಾನಿ ವಿಶೇಷಾಶ್ಚ ತನ್ಮಧ್ಯಪತಿತಾನಿ ಚ ।।<br />ಸಾಮಾನ್ಯಾತ್ಮವಿಶೇಷತ್ವಂ ತದುಪಾಧಿರಗಾತ್ಪರಃ ।।  ೬೪೫ ।।  </div>
				<div class="verse">ಶ್ರೋತ್ರತ್ವಗಾದಿನಾಡಿಸ್ಥಂ ಶಬ್ದಾದ್ಯಾಲೋಚನಾದಿಭಿಃ ।।<br />ಚೇಷ್ಟಿತಂ ನಾಮರೂಪಾಭ್ಯಾಂ ದೇಹೇಽಮುಷ್ಯೋಪಲಭ್ಯತೇ ।।  ೬೪೬ ।।  </div>
				<div class="verse">ಅಸಾಧಾರಣಸಾಮಾನ್ಯರೂಪಾಭ್ಯಾಮೀಕ್ಷ್ಯಮೀಕ್ಷತೇ ।।<br />ಸರ್ವಮಾನೈಃ ಪ್ರಸಿದ್ಧತ್ವಾದತೋ ವ್ಯುತ್ಥಾಪ್ಯತೇ ತತಃ ।।  ೬೪೭ ।।  </div>
				<div class="verse">ಅಯಂ ಮೇಯಃ ಪ್ರಾಮಾತಾಂಽಹಂ ಮಾನಮೇತದಿತೀಕ್ಷಣೇ ।। <br />ಮಿಥ್ಯಾಜ್ಞಾನೇ ಜನಸ್ತುಷ್ಟಃ ಸ್ವಪ್ನಮಾಯೇನ್ದ್ರಜಾಲವತ್ ।।  ೬೪೮ ।।  </div>
				<div class="verse">ಯತೋ ಮಿಥ್ಯಾವವೋಧೋಽಯಮತಸ್ತದಪನುತ್ತಯೇ ।।<br />ನ ಪಶ್ಯನ್ತಿ ತಮಿತ್ಯಾಹ ಯೇ ಪಶ್ಯನ್ತಿ ಯಥೋದಿತಮ್ ।।  ೩೪೯ ।।  </div>
				<div class="verse">ವಸ್ತ್ವಜ್ಞಾನೈಕನಿಷ್ಠತ್ವಾನ್ಮಿಥ್ಯಾಧೀರ್ನ ಹಿ ವಸ್ತುನಿ..<ಬ್ರ್ />ನ ಪಶ್ಯನ್ತೀತ್ಯತೋ ಯುಕ್ತಂ ನೇಕ್ಷನ್ತೇ ವಸ್ತು ತತ್ಪರಮ್ ।।  ೬೫೦ ।।  </div>
				<div class="verse">ಯದ್ಯಪ್ಯತ್ರಾಭಿಮಾನೋಽಸ್ತಿ ನಿಷ್ಕ್ರಿಯಾಕಾರಕಾತ್ಮನಿ ।।<br />ಪಶ್ಯಾಮೀತ್ಯಯಥಾರ್ಥತ್ವಾನ್ಮಿಥ್ಯಾಧೀರೇವ ಸಾ ಮತಾ ।।  ೬೫೧ ।।  </div>
				<div class="verse">ನನ್ವಪ್ರಾಪ್ತನಿಷೇಧೋಽಯಂ ನ ಪಶ್ಯನ್ತೀತಿ ಭಣ್ಯತೇ ।।<br />ನೈವಂ ಸೃಷ್ಟ್ಯಾದಿವಾಕ್ಯಾನಾಂ ಪ್ರತ್ಯಗ್ಬೋಧೈಕಹೇತುತಃ ।।  ೬೫೨ ।।  </div>
				<div class="verse">ಮನ್ತ್ರೋಽಪ್ಯಾಹೇಮಮೇವಾರ್ಥೇ ರೂಪಂ ರೂಪಮಿತಿ ಸ್ಫುಟಮ್ ।।<br />ತದ್ದರ್ಶನಾತ್ಸಮಸ್ತಸ್ಯ ಪುರುಷಾರ್ಥಸ್ಯ ಸಿದ್ಧಿತಃ ।।  ೩೫೩ ।।  </div>
				<div class="verse">ಪಶ್ಯನ್ತೋಽಪಿ ನ ಪಶ್ಯನ್ತಿ ವಿರುದ್ಧಂ ಕಥಮುಚ್ಯತೇ ।।<br />ಮೇಯಾಸಂಸ್ಪರ್ಶಿದೃಷ್ಟಿತ್ವಾನ್ನ ಪಶ್ಯನ್ತೀತಿ ಭಣ್ಯತೇ ।।  ೬೫೪ ।।  </div>
				<div class="verse">ಸದೇವೇತ್ಯಾದಿವಾಕ್ಯೇಭ್ಯಃ ಕೃತ್ಸ್ನಂ ವಸ್ತು ಯತೋಽದ್ವಯಮ್ ।। <br />ಸಂಭವಸ್ತದ್ವಿರುದ್ಧಸ್ಯ ಕುತೋಽಕೃತ್ಸ್ನಸ್ಯ ವಸ್ತುನಃ ।।  ೬೫೫ ।।  </div>
				<div class="verse">ಅವ್ಯಾವೃತ್ತಾನನುಗತಂ ಪ್ರತ್ಯಗ್ವಸ್ತು ಸ್ವತೋ ಮಿತೇಃ ।।<br />ತದ್ವಿರುದ್ಧೇಹ ಯಾ ದೃಷ್ಟಿರ್ಮಿಥ್ಯಾರೂಪಾ ನ ಸಾಽನ್ಯಥಾ ।।  ೬೫೬ ।।  </div>
				<div class="verse">ಆತ್ಮಾಽನಾತ್ಮಾನಮಾಪ್ನೋತಿ ಯತಃ ಪ್ರತ್ಯಕ್ತಯಾಽಖಿಲಮ್ ।।<br />ತದನ್ಯಾನವಶಿಷ್ಟತ್ವಾದಕೃತ್ಸ್ನಃ ಸ್ಯಾದತೋಽನ್ಯಥಾ ।।  ೬೫೭ ।। </div>
				<div class="verse">ಅನಾತ್ಮಾ ನಾಽಽತ್ಮರೂಪೇಣ ಪ್ರತ್ಯಕ್ತ್ವಾತ್ಸಿದ್ಧಿಮರ್ಹತಿ ।।<br />ಪ್ರತ್ಯಙ್ಭಾತ್ರೈಕಯಾಥಾತ್ಮ್ಯಾತ್ಕುತಸ್ತದ್ವ್ಯತಿರೇಕತಃ ।।  ೬೫೮ ।।  </div>
				<div class="verse">ದೇಶತಃ ಕಾಲತೋ ರೂಪಾದ್ವಸ್ತ್ವವಸ್ಥಾದಿತೋಽಪಿ ಚ ।।<br />ವ್ಯಭಿಚಾರೋಽಸ್ಯ ಸಂಸಿದ್ಧಸ್ತದ್ವಿರದ್ಧಾತ್ಮಸಾಕ್ಷಿಕಃ ।।  ೬೫೯ ।।  </div>
				<div class="verse">ಪ್ರತಿಜ್ಞಾರ್ಥಸ್ಯ ಸಿದ್ಧ್ಯರ್ಥಂ ನ ಪಶ್ಯನ್ತೀತಿ ಭಣ್ಯತೇ ।।<br />ಅಕೃತ್ಸ್ನೋ ಹೀತಿ ಹೇತೂಕ್ತಿಃ ಸಾಽಪಿ ಚೈವಂ ಸಮರ್ಥ್ಯತೇ ।।  ೬೬೦ ।।  </div>
				<div class="verse">ತದಕೃತ್ಸ್ನತ್ವಸಂಸಿದ್ಧ್ಯೈ ಪ್ರಾಣನ್ನೇವೇತ್ಯುದೀರಣಮ್ ।।<br />ಅನ್ಯೋನ್ಯವ್ಯಭಿಚಾರಿತ್ವಂ ಪ್ರಾಣಾದೇರೀಕ್ಷ್ಯತೇ ಯತಃ ।।  ೬೬೧ ।।  </div>
				<div class="verse">ಯಸ್ಮಿನ್ದೃಷ್ಟೇಽಪ್ಯದೃಷ್ಟೋಽರ್ಥಃ ಸ ತದನ್ಯಶ್ಚ ಶಿಷ್ಯತೇ ।।<br />ತಥಾಽದೃಷ್ಟೇಽಪಿ ದೃಷ್ಟಃ ಸ್ಯಾದಕೃತ್ಸ್ನಸ್ತಾದೃಗುಚ್ಯತೇ ।।  ೬೬೨ ।।  </div>
				<div class="verse">ಆವಿಷ್ಕರಿಷ್ಯನ್ಹೇತ್ವರ್ಥಮಕೃತ್ಸ್ನತ್ವಪ್ರಸಿದ್ಧಯೇ ।। <br />ನ ಹ್ಯಸೌ ಕೃತ್ಸ್ರತಾಮೇತಿ ಚಕ್ಷುಃಶ್ರೋತ್ರಾದಿಸಂಹತಃ ।।  ೬೬೩ ।। </div>
				<div class="verse">ಪರಸ್ಪರಾನಭಿವ್ಯಾಪ್ತೇರ್ನಾಮರೂಪಕ್ರಿಯಾತ್ಮನಾಮ್ ।।<br />ವ್ಯಭಿಚಾರಾದಕೃತ್ಸ್ನತ್ವಂ ಸ್ಯಾದನಾತ್ಮೈಕರೂಪಿಣಾಮ್ ।।  ೬೬೪ ।।  </div>
				<div class="verse">ಅಸಂಹತಃ ಸಂಹತಃ ಸನ್ಪ್ರತ್ಯಙ್ಭೋಹೈಕಹೇತುತಃ ।।<br />ಪ್ರಾಣನಾದಿಕ್ರಿಯಾಃ ಕುರ್ವನ್ಪ್ರಾಣ ಇತ್ಯಭಿಧೀಯತೇ ।।  ೬೬೫ ।।  </div>
				<div class="verse">ತಸ್ಮಿಶ್ಚ ಪ್ರಾಣನೇ ವಾಯೋರ್ವ್ಯಾಪಾರಃ ಕರಣಾತ್ಮನಾ ।। <br />ಉತ್ಸೃಜ್ಯಮಾನಃ ಕರ್ಮತ್ವಂ ವಿಜ್ಞಾನಾತ್ಮನ ಏತಿ ಸಃ ।।  ೬೬೬ ।।  </div>
				<div class="verse">ಸಾಕ್ಷಾದಾತ್ಮೋತ್ಸೃಜನ್ವಾಯುಂ ತಸ್ಮಿನ್ಪ್ರಾಣನಕರ್ಮಣಿ ।।<br />ಅಪೇತಕಾರಕಗ್ರಾಮಃ ಪ್ರತೀಚೈವಾನುಭೂಯತೇ ।।  ೬೬೭ ।।  </div>
				<div class="verse">ಕರ್ತ್ರಾದಿಕಾರಕಾಣ್ಯಸ್ಮಿನ್ನಸಾಧಾರಣರೂಪತಃ ।।<br />ಅತದ್ಧರ್ಮಕ ಆಭಾನ್ತಿ ಹ್ಯಾಗಮಾಪಾಯಸಾಕ್ಷಿಣಿ ।।  ೬೬೮ ।।  </div>
				<div class="verse">ಸಾಕ್ಷಿರೂಪಂ ಸ್ವತಃಸಿದ್ಧಂ ತೇನೈಷ್ವವ್ಯಭಿಚಾರತಃ ।।<br />ಕರ್ತ್ರಾದಿ ತು ತಮೋನ್ತಸ್ಯ ರೂಪಂ ಧರ್ಮಾದ್ಯಪೇಕ್ಷಯಾ ।।  ೬೬೯ ।। </div>
				<div class="verse">ಅನಿತ್ಯಹೇತುತೋಽನಿತ್ಯಂ ತೇನ ಕರ್ತ್ರಾದಿ ಲಕ್ಷ್ಯತೇ ।।<br />ನಿರ್ಹೇತು ಪ್ರತ್ಯಗಜ್ಞಾನಂ ಲಕ್ಷ್ಯತೇ ತೇನ ನಿತ್ಯವತ್ ।।  ೬೭೦ ।।  </div>
				<div class="verse">ಪ್ರತ್ಯಗಜ್ಞಾನಮಾತ್ರೈಕನೀಡತ್ವಾನ್ನಾನ್ಯರೂಪತಾ ।।<br />ಕ್ರಿಯಾಕಾರಕರೂಪಾಣಾಂ ನಿತ್ಯಾನಿತ್ಯಮತಿಃ ಕುತಃ ।।  ೬೭೧ ।।  </div>
				<div class="verse">ಅತಸ್ತದ್ವ್ಯಭಿಚಾರೇಣ ನಾಮರೂಪಕ್ರಿಯಾತ್ಮನಾಮ್ ।।<br />ಅಕೃತ್ಸ್ನವ್ಯಪದೇಶೇನ ಮಿಥ್ಯಾಜ್ಞಾನತ್ವಮುಚ್ಯತೇ ।।  ೬೭೨ ।।  </div>
				<div class="verse">ಅಜ್ಞಾತಾಯಾಂ ಯಥಾ ರಜ್ಜ್ವಾಂ ತದಧ್ಯಸ್ತೈಕರೂಪಿಣಾಮ್ ।। <br />ವ್ಯಭಿಚಾರಃ ಸ್ರಗಾದೀನಾಂ ಪ್ರತೀಚ್ಯೇವಮನಾತ್ಮನಾಮ್ ।।  ೬೭೩ ।।  </div>
				<div class="verse">ಪ್ರಾಣಾಗ್ನಯಃ ಪುರಾ ಬುದ್ಧೇಃ ಸುಪ್ತೇಷ್ವನ್ಯೇಷು ಜಾಗ್ರತಿ ।।<br />ಅತಸ್ತದ್ವಿಪಯಾ ತಾವತ್ಕರ್ತೃತೇಹೋಚ್ಯತೇ ಪ್ರಭೋಃ ।।  ೬೭೪ ।।  </div>
				<div class="verse">ನಾಮತೋ ರೂಪತಶ್ಚೈವಂ ಪ್ರಾಣನಾದಿಷು ಕರ್ಮಸು ।।<br />ಲಕ್ಷ್ಯತೇಽವಿದ್ಯಯಾ ತದ್ವಾತ್ರಜ್ಜುಃ ಸರ್ಪಾದಿಭಿರ್ಯಥಾ ।।  ೬೭೫ ।।  </div>
				<div class="verse">ಪ್ರಾಣನ್ನೇವೇತ್ಯವಧೃತೇಸ್ತದರ್ಥಾನ್ತರರೂಪತಃ ।।<br />ಪ್ರಾಣಾದ್ಯಕೃತ್ಸ್ನತಾಸಿದ್ಧ್ಯೈ ವ್ಯಭಿಚಾರಃ ಪ್ರದರ್ಶ್ಯತೇ ।।  ೬೭೬ ।।  </div>
				<div class="verse">ಕರ್ಮೈತದೇವ ಕುರ್ವಾಣಃ ಕಾಲೇ ಚಾತ್ರೈವ ಭಣ್ಯತೇ ।।<br />ಅತ್ರೈವ ಚ ಕ್ರಿಯಾಯೋಗೇ ತದ್ರೂಪಾದೃಃ ಸ ಇಷ್ಯತೇ ।।  ೬೭೭ ।।  </div>
				<div class="verse">ತದ್ವಾನಸಮಕಾಲಂ ತು ಪ್ರಾಣನಾದಿಕ್ರಿಯೋತ್ಥಿತೇಃ ।।<br />ಪ್ರಾಗೂರ್ಧ್ವಂ ಚ ತದನ್ಯೇಷು ಪ್ರಾಣಾಸಂಭವಹೇತುತಃ ।।<br />ನ ತನ್ನಾಮಾ ನ ತದ್ರೂಪಸ್ತದನ್ಯತ್ರ ಚ ಕರ್ಮಣಿ ।।  ೬೭೮ ।।  </div>
				<div class="verse">ಪ್ರಾಣನಾನನ್ತರಂ ಯಸ್ಮಾತ್ಕ್ರಿಯಾಶಕ್ತೇಃ ಸಮುದ್ಭವಃ ।।<br />ವದನ್ವಾಗಿತ್ಯತಃ ಪ್ರಾಹ ಕ್ರಮಯೋಗಾನುರೋಧತಃ ।।  ೬೭೯ ।।  </div>
				<div class="verse">ವಕ್ತೀತಿ ವಾಗ್ಭವೇದಾತ್ಮಾ ಹ್ಯುಚ್ಯತೇ ವಾಗ್ಭವೇದ್ಧ್ವನಿಃ ।।<br />ತಥೋಚ್ಯತೇಽನಯೇತ್ಯಸ್ಮಾತ್ಕರಣಂ ವಾಗುದಾಹೃತಾ ।।  ೬೮೦ ।।  </div>
				<div class="verse">ಪಶ್ಯಂಶ್ಚಕ್ಷುಸ್ತಥಾ ದ್ರಷ್ಟಾ ಶೃಣ್ವಞ್ಶ್ರೋತ್ರಂ ತಥೈವ ಚ ।।<br />ತ್ರಿಧಾ ತ್ರಿಧಾ ವ್ಯವಚ್ಛಿನ್ನ ಏವಂ ಸರ್ವತ್ರ ಲಕ್ಷಯೇತ್ ।।  ೬೮೧ ।।  </div>
				<div class="verse">ಚಕ್ಷುರಾಲೋಚನಾಯೈವ ಸಂಶಯಂ ಕುರುತೇ ಮನಃ ।।<br />ಬುದ್ಧಿರಧ್ಯವಸಾನಾಯ ಸಾಕ್ಷೀ ಕ್ಷೇತ್ರಜ್ಞ ಉಚ್ಯತೇ ।।  ೬೮೨ ।।  </div>
				<div class="verse">ಯೈವ ಜ್ಞಾನವಿಕಾಶೇಷು ಸಾಕ್ಷಿತಾ ಸೈವ ನಾನ್ಯಥಾ ।।<br />ಕ್ರಿಯಾಶಕ್ತಿವಿಕಾಶೇಷು ಹ್ಯನ್ಯೋನ್ಯವ್ಯಭಿಚಾರಿಷು ।।  ೬೮೩ ।।  </div>
				<div class="verse">ನಿರಸ್ತಾವಯವೇ ವ್ಯೋಮ್ನಿ ಮಿಥೋಭಿನ್ನಪ್ರದೇಶಿನಾಮ್ ।।<br />ನ ಸಂಭಾವ್ಯಾ ಯಥಾ ಸಿದ್ಧಿಃ ಪ್ರತೀಚ್ಯೇವಂ ತಮೋವತಾಮ್ ।।  ೬೮೪ ।।  </div>
				<div class="verse">ಪ್ರಾಣನ್ವದನ್ನಿತ್ಯುಕ್ತಾನಿ ನಾಮರೂಪಾಣಿ ಯಾನಿ ತು ।।<br />ಕರ್ಮಜಾನ್ಯೇವ ತಾನ್ಯಸ್ಯ ನ ತು ಚೈತನ್ಯವತ್ಸ್ವತಃ ।। . ೬೮೫ ।।  </div>
				<div class="verse">ಅನ್ಯೋನ್ಯಾಪೇಕ್ಷಸಂಸಿದ್ಧೇರನ್ಯೋನ್ಯವ್ಯಭಿಚಾರತಃ ।।<br />ಅಪರಾಧೀನಸಂಸಿದ್ಧೌ ಭಾನಾವಿವ ತಮೋ ಭವೇತ್ ।।  ೬೮೬ ।।  </div>
				<div class="verse">ಯತ ಏವಮಷಿದ್ಯೋತ್ಥಂ ಪ್ರಾಣಾದ್ಯಸ್ಯಾತದಾತ್ಮನಃ ।।<br />ನಾಮರೂಪಮತಸ್ತಾಭ್ಯಾಂ ಪಶ್ಯನ್ನಪಿ ನ ಪಶ್ಯತಿ ।।  ೬೮೭ ।।  </div>
				<div class="verse">ತತ್ರೈವಂ ಸತಿ ಯೋ ದ್ರಷ್ಟಾ ಪ್ರಾಣನಾದಿಕ್ರಿಯಂ ಪರಮ್ ।। <br />ಉಪಾಸ್ತ ಇತಿ ಜಾನಾತಿ ನ, ಸ್ವಭಾವಾದುಪಾಸನಮ್ ।।  ೬೮೮ ।।  </div>
				<div class="verse">ನ ಯತೋ ಯುಗಪತ್ಕೃತ್ಸ್ನವಸ್ತುಜ್ಞಾನಂ ಕ್ರಮೇಣ ವಾ ।।<br />ಅಸ್ತ್ಯೇಕೈಕಮತೋಽನೂಕ್ತಿಃ ಪ್ರಾಪ್ತಾ ದೃಷ್ಟಿರನೂದ್ಯತೇ ।।  ೬೮೯ ।।  </div>
				<div class="verse">ನಾನೇಕದೃಷ್ಟಿವಿಧ್ಯರ್ಥಮೇಕೈಕೋಪಾಸ್ತಿಕುತ್ಸನಮ್ ।। <br />ಮೃತ್ಯೋಃ ಸ ಮೃತ್ಯುಮಿತ್ಯೇವಂ ತದೃಷ್ಟಿರಷಿ ಕುತ್ಸ್ಯತೇ ।।  ೬೯೦ ।।  </div>
				<div class="verse">ಸರ್ವ ಏಕಮಿತಿ ಹ್ಯುಕ್ತೇರಿಹಾಪ್ಯೈಕಾತ್ಮ್ಯದರ್ಶನಮ್ ।।<br />ವಿಧೀಯತೇ ಯತೋ ನಾತಃ ಸಮಸ್ತವ್ಯಸ್ತದರ್ಶನಮ್ ।।  ೬೯೧ ।।  </div>
				<div class="verse">ಸಮಸ್ತವ್ಯಸ್ತತಾಂ ತಸ್ಮಾನ್ಮಾನಾನ್ತರಮಿತತ್ವತಃ ।।<br />ಅನೂದ್ಯಾಪೂರ್ವಮೈಕಾತ್ಮ್ಯಂ ವಿಧೇಯಮುಪಪತ್ತಿಮತ್ ।।  ೬೯೨ ।।  </div>
				<div class="verse">ಸಮುದ್ರತರುಗೋಪಿಣ್ಡದೃಷ್ಟಾನ್ತೈಃ ಪರಮಾತ್ಮನಃ ।।<br />ವ್ಯಾಚಕ್ಷತೇ ಬಲಾತ್ಕೇಚಿತ್ಸಮಸ್ತವ್ಯಸ್ತದರ್ಶನಮ್ ।।  ೬೯೩ ।।  </div>
				<div class="verse">ನಾನಾವಯವಸಂಭೇದಭಿನ್ನಾರ್ಥಶ್ಚೇನ್ನಗಾದಿವತ್ ।। <br />ಸಿದ್ಧಃ ಕುತಶ್ಚಿನ್ಮಾನಾಕತ್ಸ್ಯಾದನುವಾದಸ್ತಥಾ ಸತಿ ।।  ೬೯೪ ।।  </div>
				<div class="verse">ನಿಃಶೇಷಭೇದಸಾಮಾನ್ಯದೃಷ್ಟ್ಯಾವೃತ್ತಿರುಪಾಸನಮ್ ।।<br />ವಿಧಿತ್ಸಿತಂ ಚೇತ್ತಾದೃಕ್ಷಂ ಕಲ್ಪಕೋಟ್ಯಾಽಪಿ ದುಃಶಕಮ್ ।।  ೬೯೫ ।।  </div>
				<div class="verse">ಪ್ರತ್ಯಗ್ದೃಷ್ಟೇರ್ಹಿ ವಿಷಯಃ ಸ್ಯಾದಾತ್ಮೇತ್ಯನುಭೂತಿತಃ ।।<br />ತದವೋಧಮೃತೇ ತತ್ರ ಕುತಃ ಪಿಣ್ಡಾದಿದರ್ಶನಮ್ ।।  ೬೯೬ ।।  </div>
				<div class="verse">ತಂ ಪರಾದಾದಿತಿ ತಥಾ ಪ್ರತೀಚ್ಯಜ್ಞಾನಕಲ್ಪಿತಮ್ ।।<br />ಮಿಥ್ಯಾಜ್ಞಾನಾಪನುತ್ತ್ಯರ್ಥಮಾತ್ಮೈವೇತ್ಯಬ್ರವೀಚ್ಛ್ರುತಿಃ ।।  ೬೯೭ ।।  </div>
				<div class="verse">ಪರಾಞ್ಚೀತ್ಯಪವಾದಾಚ್ಚ ನ ಪಿಣ್ಡಾದೀಕ್ಷಣಂ ಶ್ರುತೇಃ ।।<br />ಪ್ರತ್ಯಗ್ದೃಷ್ಟ್ಯಾ ವಿರುದ್ಧತ್ವಾನ್ನ ಪರಾಗರ್ಥದರ್ಶನಮ್ ।।  ೬೯೮ ।।  </div>
				<div class="verse">ಅನನ್ಯಮೇಯತನ್ಮಾನಮಾತೃ ವಸ್ತ್ವವಿಭಾಗವತ್ ।।<br />ಅಮೇಯಮಾನಮಾತ್ರೇಕಂ ತದಾತ್ಮೇತಿ ಪ್ರಚಕ್ಷತೇ ।।  ೬೯೯ ।।  </div>
				<div class="verse">ಸಂಸಾರದರ್ಶನಾಭ್ಯಾಸಾತ್ತನ್ಮುಕ್ತಿಂ ಯೇ ಪ್ರಚಕ್ಷತೇ ।।<br />ನಾಕಾರ್ಯಂ ವಿದ್ಯತೇ ತೇಷಾಂ ವೈಶ್ವಾನರವರಾಶ್ರಯಾತ್ ।।  ೭೦೦ ।।  </div>
				<div class="verse">ವಯಂ ತು ವರಹೀನತ್ವಾಚ್ಚರ್ಮವದ್ವೇಷ್ಟಿತುಂ ವಿಯತ್ ।। <br />ನ ಶಕ್ನುಮೋ, ವಿನಾ ಯುಕ್ತೀರತೋ ನ ಶ್ರದ್ದಧಾಮಹೇ ।।  ೭೦೧ ।।  </div>
				<div class="verse">ಉಕ್ತಂ ಚ ವಕ್ಷ್ಯಮಾಣಂ ಚ ಸಮಸ್ತವ್ಯಸ್ತತಾಂ ಪ್ರತಿ ।।<br />ಶ್ರುತ್ಯಕ್ಷರಾನುರೋಧೇನ ದೂಷಣಂ ದೂಷಿತಾತ್ಮನಾಮ್ ।।  ೭೦೨ ।।  </div>
				<div class="verse">ನಾದೂಷಿತಾತ್ಮಭಿರ್ಯಸ್ಮಾತ್ಪ್ರತೀಚೋಽನ್ಯನ್ಮನಾಗಪಿ ।। <br />ಪ್ರತ್ಯಗ್ದೃಷ್ಟ್ಯೇಕ್ಷಿತುಂ ಶಕ್ಯಂ ವಸ್ತು ಸ್ವಪ್ನದೃಶಾ ಯಥಾ ।।  ೭೦೩ ।।  </div>
				<div class="verse">ಪ್ರಾಣನ್ವದನ್ನಿತಿ ದ್ವಾಭ್ಯಾಂ ಕ್ರಿಯಾಶಕ್ತಿಸಮುದ್ಭವಃ ।।<br />ಪಶ್ಯಞ್ಶೃಣ್ವನ್ನಿತಿ ತಥಾ ಜ್ಞಾನಶಕ್ತ್ಯುದ್ಭವಃ ಕೃತಃ ।।  ೭೦೪ ।।  </div>
				<div class="verse">ನಾಮರೂಪಾತಿರೇಕೇಣ ನ ಜ್ಞೇಯಂ ವಸ್ತು ವಿದ್ಯತೇ ।।<br />ಉಪಲಬ್ಧೌ ತಯೋರುಕ್ತೇ ಕಾರಣೇ ಶ್ರೋತ್ರಚಕ್ಷುಷೀ ।।  ೭೦೫ ।।  </div>
				<div class="verse">ನಾಮರೂಪಪ್ರಕಾಶ್ಯಾ ಚ ಕ್ರಿಯಾ ಪ್ರಾಣಾತ್ಮಿಕಾ ತಥಾ ।।<br />ನಾಮಾಭಿವ್ಯಕ್ತಿಕೃದ್ವಾಕ್ಸ್ಯಾದೇವಂ ಸರ್ವತ್ರ ಯೋಜನಾ ।।  ೭೦೬ ।।  </div>
				<div class="verse">ಶ್ರೋತ್ರಾದಿಕರಣೈರ್ಯದ್ಯತ್ಪ್ರಥತೇ ತತ್ತದುಚ್ಯತೇ ।।<br />ರೂಪಂ ವ್ಯಾಕ್ರಿಯತೇ ಯತ್ತು ತನ್ನಾಮೇತ್ಯುಪದಿಶ್ಯತೇ ।।  ೭೦೭ ।।  </div>
				<div class="verse">ಜ್ಞಾನಶಕ್ತಿವಿಕಾಶಾನಾಂ ಮನಃ ಸಾಧಾರಣಂ ಮತಮ್ ।।<br />ಕ್ರಿಯಾಶಕ್ತ್ಯುದ್ಭವಾನಾಂ ಚ ಕರಣಂ ತತ್ರ್ರಿಕಾಲದೃಕ್ ।।  ೭೦೮ ।।  </div>
				<div class="verse">ಪ್ರಾಣನಾದಿಕೃತಾಂ ಮಧ್ಯ ಏಕೈಕಂ ಯಃ ಸಮೀಕ್ಷತೇ ।।<br />ನ ಸ ಜಾನಾತ್ಯಕೃತ್ಸ್ನತ್ವಾತ್ಪೂರ್ಣ್ಪಂ ವಸ್ತು ಯತಃ ಸ್ವತಃ ।।  ೭೦೯ ।।  </div>
				<div class="verse">ಯಾವದೇವಮಯಂ ವೇದ ಪ್ರಾಣಿತೀತ್ಯಾದಿಕರ್ತೃಕಮ್ ।। <br />ಅಕ್ರಿಯಾಕಾರಕಂ ವಸ್ತು ನ ತಾವದ್ವೇದ ತತ್ತ್ವತಃ ।।  ೭೧೦ ।।  </div>
				<div class="verse">ಅವ್ಯಾಕೃತೇಽನಭಿವ್ಯಕ್ತೇರ್ನ ಚೇತ್ತತ್ತತ್ತ್ವಮೀಕ್ಷ್ಯತೇ ।।<br />ವ್ಯಕ್ತೌ ಚ ಹೇತುಕಾರ್ಯಾಭ್ಯಾಂ ಕಥಂ ತರ್ಹೀಕ್ಷ್ಯತಾಂ ಪರಮ್ ।।  ೭೧೧ ।।  </div>
				<div class="verse">ಕಾರ್ಯಕಾರಣಬುದ್ಧೌ ತಾವಿಷ್ಯೇತೇ ವಿಶ್ಚತೈಜಸೌ ।।<br />ಪ್ರಾಜ್ಞಃ ಕಾರಣವದ್ಧಸ್ತು ದ್ವೌ ತು ತುರ್ಯೇ ನ ಸಿಧ್ಯತಃ ।।  ೭೧೨ ।।  </div>
				<div class="verse">ವಿಸ್ಫಾರಿತಾಕ್ಷೋ ಜಾನಾತಿ ಶಬ್ದಾದ್ಯೇವ ನ ತತ್ಪರಮ್ ।। <br />ಅಪೀತಕರಣಗ್ರಾಮಃ ಶಬ್ದಾದ್ಯಪಿ ನ ವೇತ್ತಿ ಹಿ ।।  ೭೧೩ ।।  </div>
				<div class="verse">ಕಥಂ ಪಶ್ಯಂಸ್ತಮಾತ್ಮಾನಂ ಸಾಕ್ಷಾದ್ವೇದೇತಿ ಚೋದಿತೇ ।।<br />ಆತ್ಮೇತ್ಯೇವೇತಿ ನೋ ವಕ್ತಿ ಚೋದ್ಯಹೇತುನಿವೃತ್ತಯೇ ।।  ೭೧೪ ।।  </div>
				<div class="verse">ಅತಿರೋಹಿತರೂಪಂ ಯಜ್ಜಗತ್ಯವ್ಯಾಕೃತೇ ತಥಾ ।।<br />ತತ್ಸಾಕ್ಷಿತ್ವಾಚ್ಚ ತದ್ವ್ಯಕ್ತೌ ಯದಕ್ಷೌರ್ವ್ಯಜ್ಯತೇ ನ ಚ ।।  ೭೧೫ ।।  </div>
				<div class="verse">ಪ್ರತ್ಯಕ್ತಯಾ ಯಃ ಪ್ರಥತೇ ಸ್ವಯಂಜ್ಯೋತಿಃಸ್ವಭಾವಕಃ ।।<br />ಮಾತೃಮಾನಕ್ರಿಯಾಮೇಯವಿಭಾಗೈರ್ನ ವಿಭಜ್ಯತೇ ।।  ೭೧೬ ।।  </div>
				<div class="verse">ಜಿಘ್ರಾಣೀಮಮಹಂ ಗನ್ಧಮಿತಿ ಯೋ ವೇತ್ತ್ಯವಿಕ್ರಿಯಃ ।।<br />ಸ ಆತ್ಮಾ ತತ್ಪರಂ ಜ್ಯೋತಿಃ ಶಿರಸೀದಂ ವಚಃ ಶ್ರುತೇಃ ।।  ೭೧೭ ।।  </div>
				<div class="verse">ಅಭಿಧಾಜ್ಞಾನಗಮ್ಯತ್ವನಿಷೇಧಾಯೇತಿಶಬ್ದನಮ್ ।।<br />ಯತೋ ವಾಚೋ ನಿವರ್ತನ್ತ ಇತಿ ಚ ಶ್ರುತಿಶಾಸನಮ್ ।।  ೭೧೮ ।।  </div>
				<div class="verse">ವ್ಯಾಕೃತಾವ್ಯಾಕೃತಾತ್ಮತ್ವನಿರಾಕರಣಸಿದ್ಧಯೇ ।।<br />ಏಷೇತ್ಯಾಹಾನ್ಯದೇವೇತಿ ತಥಾ ಚೋಚ್ಚೈಃ ಶ್ರುತೀರಣಮ್ ।।  ೭೧೯ ।।  </div>
				<div class="verse">ಉಪೇತಿ ಸಾಮೀಪ್ಯವಚಸ್ತನ್ನಿಷ್ಠಾ ಪ್ರತ್ಯಗಾತ್ಮನಿ ।।<br />ಕಾರ್ಯಕಾರಣಭೂತಾಭ್ಯಾಂ ಪ್ರತ್ಯಙ್ನೇದೀಯ ಈಕ್ಷ್ಯತೇ ।।  ೭೨೦ ।।  </div>
				<div class="verse">ವ್ಯಾಕೃತಾವ್ಯಾಕೃತಾತ್ಮಭ್ಯಾಂ ಯೋ ಭಿನ್ನೋಽಜ್ಞಾನಹೇತುತಃ ।। <br />ಪ್ರತ್ಯಕ್ತತ್ತ್ವಧಿಯಾ ಹತ್ವಾ ತಾವುಪೈತ್ಯಾತ್ಮಮಾತ್ರತಾಮ್ ।।  ೭೨೧ ।।  </div>
				<div class="verse">ವ್ಯುತ್ಥಾಯ ಕಾರಣಾತ್ಕಾರ್ಯಾತ್ತತ್ತತ್ತ್ವಜ್ಞಾನವರ್ತ್ಮನಾ ।।<br />ಉಪೇತ್ಯ ಕೂಟಸ್ಥಮಜಮಾಸೀತಾಪರಿಣಾಮವಾನ್ ।।  ೭೨೨ ।।  </div>
				<div class="verse">ವ್ಯಕ್ತಾವ್ಯಕ್ತವಿಭಾಗೋಽಯಂ ಸಿಧ್ಯೇದಾತ್ಮನ್ಯತದ್ವತಿ ।।<br />ಅಹೋರಾತ್ರವಿಭಾಗೋಽಯಂ ಭಾನೌ ತದ್ರಹಿತೇ ಯಥಾ ।।  ೭೨೩ ।।  </div>
				<div class="verse">ಆತ್ಮಾನಾತ್ಮವಿಭಾಗೋಽಪಿ ನಾಯಮಾತ್ಮಸ್ಪೃಗೀಕ್ಷ್ಯತೇ ।।<br />ಅಜ್ಞಾತಾತ್ಮೈಕಸಾಕ್ಷಿತ್ವಾದಜ್ಞಾನೋತ್ಥಂ ನ ವಸ್ತುಗಮ್ ।।  ೭೨೪ ।।  </div>
				<div class="verse">ಅನಾತ್ಮಸಿದ್ಧಿವನ್ನ ಸ್ಯಾದಾತ್ಮಸಿದ್ಧಿರನಾತ್ಮನಃ ।।<br />ಆತ್ಮನೋಽನಾತ್ಮಸಿದ್ಧಿಶ್ಚ ನೈವ ಸ್ಯಾದಾತ್ಮಸಿದ್ಧಿವತ್ ।।  ೭೨೫ ।।  </div>
				<div class="verse">ಆತ್ಮನೋ ವ್ಯತಿರೇಕೇಣ ನೈಃಸ್ವಾಭಾವ್ಯಾದನಾತ್ಮನಃ ।।<br />ತಥೈವಾವ್ಯತಿರೇಕೇಣ ರಜ್ಜುಸರ್ಪಖಪುಷ್ಪವತ್ ।।  ೭೨೬ ।।  </div>
				<div class="verse">ತಸ್ಮಾನ್ನಾನಾತ್ಮನೋಽಸ್ತ್ಯಾತ್ಮಾ ನಾಪ್ಯನಾತ್ಮಾಽಽತ್ಮನಃ ಸ್ವತಃ ।।<br />ಆತ್ಮನಸ್ತು ಸ್ವತಃ ಸಿದ್ಧಿರಾತ್ಮಸಿದ್ಧೇರನನ್ಯತಃ ।।  ೭೨೭ ।।  </div>
				<div class="verse">ಯಾವಾನಾತ್ಮನಿ ವೇದಾಽಽತ್ಮಾ ಪ್ರತೀಚ್ಯಾತ್ಮಾನಮಾತ್ಮನಾ ।।<br />ನಿರಸ್ತಾಜ್ಞಾನತತ್ಕಾರ್ಯಂ ಪಶ್ಯೇತ್ತದ್ವದನಾತ್ಮಸು ।।  ೭೨೮ ।।  </div>
				<div class="verse">ಬುದ್ಧ್ಯಾದೇರ್ವಿಷಯಾನ್ತಸ್ಯ ನಿರಸ್ತಸ್ಯಾಽಽತ್ಮನೋ ಬಹಿಃ ।।<br />ಅನಾತ್ಮವಸ್ತುನಃ ಪ್ರತ್ಯಙ್ಙಾತ್ಮಾ ಹ್ಯಾತ್ಮೀಯತೋ ಭವೇತ್ ।।  ೭೨೯ ।।  </div>
				<div class="verse">ತದ್ಯಾಥಾತ್ಮ್ಯಾತ್ಮಹೇತುಭ್ಯಾಮನಾತ್ಮಾರ್ಥಸಮಾಗಮೇ ।।<br />ಅವ್ಯಾವೃತ್ತಾನನುಗತಸಂಗತೀ ರಜ್ಜುಸರ್ಪವತ್ ।।  ೭೩೦ ।।  </div>
				<div class="verse">ಪ್ರತೀಚೋಽವ್ಯತಿರೇಕೇಣ ತದನ್ಯದ್ವಸ್ತು ಸಿಧ್ಯತಿ ।।<br />ಪ್ರತೀಚಾ ತಸ್ಯ ಜಗ್ಧತ್ವಾತ್ಕ್ವಾನಾತ್ಮಾ ಸಿಧ್ಯತಾಮಯಮ್ ।।  ೭೩೧ ।।  </div>
				<div class="verse">ಸಹತೇಽನಾತ್ಮತಾಂ ನಾಽಽತ್ಮಾಽನಾತ್ಮಾ ತದ್ವಿರಹೇ ಕುತಃ ।।<br />ವಸ್ತ್ವಾತ್ಮನಾ ನ ಚೇತ್ಸಿಧ್ಯೇತ್ಕುತಃ ಸಿಧ್ಯೇದನಾತ್ಮನಾ ।।  ೭೩೨ ।।  </div>
				<div class="verse">ಸ್ವಾತ್ಮನ್ಯೇವ ಸದನ್ಯತ್ರ ಸರ್ವವಸ್ತು ಪ್ರಸಿಧ್ಯತಿ ।।<br />ತತ್ರ ಚೇತ್ತದಸತ್ಸತ್ಸ್ಯಾತ್ಕಥಮನ್ಯತ್ರ ನಿಷ್ಮಮ್ ।।  ೭೩೩ ।।  </div>
				<div class="verse">ಮಾತೃತ್ವಕಞ್ಚುಕೋ ಯದ್ವದಾತ್ಮಾಽನಾತ್ಮಾನಮೀಕ್ಷತೇ ।।<br />ದೃಷ್ಟಿಮಾತ್ರೈಕರೂಪತ್ವಾನ್ನ ತಥಾಽಽತ್ಮಾನಮೀಕ್ಷತೇ ।।  ೭೩೪ ।।  </div>
				<div class="verse">ಕರ್ತೃತ್ವಪ್ರತಿಷೇಧಾರ್ಥಂ ದ್ರಷ್ಟುರ್ದೃಷ್ಟೇರಿತಿಶ್ರುತಿಃ ।। <br />ದೃಷ್ಟಿರೇವ ತು ಯೋ ದ್ರಷ್ಟೇತ್ಯಾಹ ದೃಷ್ಟಿವಿಶೇಷಣಮ್ ।।  ೭೩೫ ।।  </div>
				<div class="verse">ಪ್ರತೀಚೋ ವಸ್ತುನಸ್ತಾವದ್ವಸ್ತುವೃತ್ತಂ ಯಥೋದಿತಮ್ ।। <br />ಶಬ್ದವೃತ್ತಮಥೇದಾನೀಂ ಯಥಾವದಭಿಧೀಯತೇ ।।  ೭೩೬ ।।  </div>
				<div class="verse">ಯಚ್ಚಾಽಽಪ್ನೋತಿ ಯದಾದತ್ತೇ ಯಚ್ಚಾತ್ತಿ ವಿಷಯಾನಿಹ ।।<br />ಯಚ್ಚಾಸ್ಯ ಸಂತತೋ ಭಾವಸ್ತಸ್ಮಾದಾತ್ಮೇತಿ ಕಥ್ಯತೇ ।।  ೭೩೭ ।।  </div>
				<div class="verse">ಯಸ್ಮಾದರ್ಥೇ ತು ವಿಜ್ಞೇಯಾ ಯಚ್ಛಬ್ದಾಃ ಸರ್ವ ಏವ ತು ।।<br />ಸಮುಚ್ಚಯೇ ಚಶಬ್ದಾಶ್ಚ ತಥಾ ಸರ್ವತ್ರ ಯೋಜಯೇತ್ ।।  ೭೩೮ ।।  </div>
				<div class="verse">ವ್ಯಾಪ್ನೋತ್ಯನವಶೇಷೇಣ ಸರ್ಪದಾನ್ಸ್ರಗಿದಾಖಿಲಾನ್ ।।<br />ಪ್ರತ್ಯಕ್ತಯಾಽನಾತ್ಮನೋಽತಃ ಪ್ರತ್ಯಗಾತ್ಮೇತಿ ಭಣ್ಯತೇ ।।  ೭೩೯ ।।  </div>
				<div class="verse">ಸಾವಶೇಷಾತ್ಮನೋಽಕೃತ್ಸ್ನಾನ್ನಿಃಶೇಷಾತ್ಮತಯಾ ಯತಃ ।।<br />ಆತ್ಮಾಽನಾತ್ಮನ ಆಪ್ನೋತಿ ತೇನಾಽಽತ್ಮೇತ್ಯಭಿಧೀಯತೇ ।।  ೭೪೦ ।।  </div>
				<div class="verse">ಸ್ವಚಿದಾಭಾಸಮೋಹೇನ ತದುತ್ಥಾನಖಿಲಾನ್ಯತಃ ।।<br />ಆದತ್ತೇಽನಾತ್ಮನಃ ಪ್ರಾಜ್ಞೇ ತತಶ್ಚಾಽಽತ್ಮೇತಿ ತಂ ವಿದುಃ ।।  ೭೪೧ ।।  </div>
				<div class="verse">ಪರ ಆತ್ಮನಿ ಸರ್ವೇಽಪಿ ಸಂಪ್ರತಿಷ್ಠನ್ತ ಏಕಲೇ ।।<br />ಪೃಥಿವ್ಯಾದ್ಯಾ ಅನಾತ್ಮಾನ ಇತಿ ಚಾಽಽಥರ್ವಣೇ ವಚಃ ।।  ೭೪೨ ।।  </div>
				<div class="verse">ಸ್ವಾತ್ಮಾಭಾಸಾಃ ಪರಾಚೀನಾ ಧೀವೃತ್ತೀರ್ವಿಷಯೋನ್ಮುಖಾಃ ।। <br />ಪ್ರತ್ಯಗತ್ತಿ ಯತೋಽತೋಽಸಾವಾತ್ಮೇತ್ಯುಕ್ತೋ ಮನೀಷಿಭಿಃ ।।  ೭೪೩ ।।  </div>
				<div class="verse">ವಿಶ್ವೋ ಹಿ ಸ್ಥೂಲಭುಙ್ನಿತ್ಯಂ ತೈಜಸಃ ಪ್ರವಿವಿಕ್ತಭುಕ್ ।।<br />ಆನನ್ದಭುಕ್ತಥಾ ಪ್ರಾಜ್ಞ ಇತಿ ಚಾಽಽಗಮಶಾಸನಮ್ ।।  ೭೪೪ ।।  </div>
				<div class="verse">ಅವ್ಯಾವೃತ್ತಾನನುಗತಃ ಪೂರ್ಣಃ ಸ್ವಾತ್ಮನ್ಯವಸ್ಥಿತಃ ।।<br />ಯತೋಽಸ್ಯ ಸಂತತೋ ಭಾವಸ್ತಸ್ಮಾಚ್ಚಾಽಽತ್ಮೇತಿ ಶಬ್ದ್ಯತೇ ।।  ೭೪೫ ।।  </div>
				<div class="verse">ತದ್ವಿಷ್ಣೋರಿತಿ ಮನ್ತ್ರೋಽಪಿ ವಿಷ್ಣೋಸ್ತತ್ಪರಮಂ ಪದಮ್ ।। <br />ಚಕ್ಷುರ್ವದಾತತಂ ವ್ಯೋಮ್ನಿ ವ್ಯಾಚಷ್ಟೇ ಪ್ರತ್ಯಗಾತ್ಮನಿ ।।  ೭೪೬ ।।  </div>
				<div class="verse">ನಾನುತ್ಪನ್ನಮತೋ ಜ್ಞಾನಂ ನಾನಪಾಸ್ತಂ ತಥಾ ತಮಃ ।।<br />ಯಥೋಕ್ತೈಕಾತ್ಮ್ಯಸಂದೃಷ್ಟಾವತಃ ಕಾರ್ತ್ಸ್ನ್ಯಂ ಮಮಾಽಽತ್ಮನಃ ।।  ೭೪೭ ।।  </div>
				<div class="verse">ದ್ರಷ್ಟ್ಟದರ್ಶನದೃಶ್ಯಾನಾಂ ಪ್ರತ್ಯಕ್ತತ್ವಂ ಯತಸ್ತತಃ ।।<br />ತದ್ದೃಷ್ಟಾವಖಿಲಂ ದೃಷ್ಟಂ ರಜ್ಜುಸರ್ಪಾದಿವದ್ಭವೇತ್ ।।  ೭೪೮ ।।  </div>
				<div class="verse">ಸ್ರಗಜ್ಞಾನೈಕಹೇತೂನಾಂ ಸ್ರಗ್ಧಿಯಾ ಜ್ಞಾತತಾ ಯಥಾ ।।<br />ಪ್ರತ್ಯಙ್ಭೋಹಜವಸ್ತೂನಾಂ ಪ್ರತೀಚ್ಯವಗತೇ ತಥಾ ।।  ೭೪೯ ।।  </div>
				<div class="verse">ಅತ್ರ ಜ್ಞಾತೇ ಯತಃ ಸರ್ವ ಐಕಾತ್ಮ್ಯಂ ಯಾನ್ತ್ಯಶೇಷತಃ ।।<br />ಪ್ರಾಣಾದಯೋಽತ ಆತ್ಮೈವ ದ್ರಷ್ಟವ್ಯಃ ಸರ್ವದರ್ಶನಾತ್ ।।  ೭೫೦ ।।  </div>
				<div class="verse">ಕೇಚಿದ್ವ್ಯಾಚಕ್ಷತೇಽಪೂರ್ವೇ ವಿಧಿಮೇತಂ ಮಹಾಧಿಯಃ ।। <br />ನಿಯಮಂ ತ್ವಪರೇ ಧೀರಾಃ ಪರಿಸಂಖ್ಯಾಮಥಾಪರೇ ।।  ೭೫೧ ।।  </div>
				<div class="verse">ನಾಪೂರ್ವವಿಧಿರಿತ್ಯೇಷ ಕದಾಚಿದಪಿ ಗೃಹ್ಯತೇ ।। <br />ಸರ್ವದೈವ ತು ತತ್ಪ್ರಾಪ್ತೇಸ್ತಥಾ ನಾನ್ಯೋಽಪಿ ಕಶ್ಚನ ।।  ೭೫೨ ।।  </div>
				<div class="verse">ಪುಂವ್ಯಾಪಾರಾನಧೀನತ್ವಾನ್ನೇಹ ಸಂಭಾವ್ಯತೇ ವಿಧಿಃ ।। <br />ಸ್ವವ್ಯಾಪಾರೈಕವಿಷಯಃ ಸರ್ವ ಏವ ಯತೋ ವಿಧಿಃ ।।  ೭೫೩ ।।  </div>
				<div class="verse">ಸಂಸ್ಥೇಮ್ನೇಽಸ್ಯೈವ ಚಾರ್ಥಸ್ಯ ಪೂರ್ವಪಕ್ಷೋಕ್ತಿಪೂರ್ವಕಃ ।।<br />ಭಾಷ್ಯಕೃದ್ಭಿಃ ಕೃತೋ ಯತ್ನಃ ಸ ಆವಿಷ್ಕ್ರಿಯತೇಽಧುನಾ ।।  ೭೫೪ ।।  </div>
				<div class="verse">ಯಥಾ ಕಾರ್ಯಾನಪೇಕ್ಷಸ್ಯ ಪ್ರಾಮಾಣ್ಯಂ ವಚಸಃ ಸ್ಫುಟಮ್ ।। <br />ಐಕಾತ್ಮ್ಯವಸ್ತುನಿಷ್ಠಸ್ಯ ತಥಾ ಪೂರ್ವಮವಾದಿಷಮ್ ।।  ೭೫೫ ।।  </div>
				<div class="verse">ಲಿಙ್ಪ್ರತ್ಯಯಶ್ರುತೇರತ್ರ ಭ್ರಾನ್ತಿಃ ಸಮುಪಜಾಯತೇ ।।<br />ಯಜೇತೇತ್ಯಾದಿಸಾಮಾನ್ಯಾದ್ವಿಧ್ಯರ್ಥೋಽತೋ ವಿಚಾರ್ಯತೇ ।।  ೭೫೬ ।।  </div>
				<div class="verse">ಸಿದ್ಧಾನ್ತೋಪಕ್ರಮಃ ಪೂರ್ವಂ ಪೂರ್ವಪಕ್ಷಃ ಪ್ರದರ್ಶ್ಯತೇ ।।<br />ಸಮ್ಯಗ್ನಿರ್ಜ್ಞಾತಸಿದ್ಧಾನ್ತೋ ಯತೋ ವೇತ್ತಿ ಬಲಾಬಲಮ್ ।।  ೭೫೭ ।।  </div>
				<div class="verse">ನಾಪೂರ್ವವಿಧಿರೇಷ ಸ್ಯಾತ್ಪಕ್ಷೇಪ್ರಾಪ್ತತ್ವಕಾರಣಾತ್ ।। <br />ಪಕ್ಷೇ ಪ್ರಾಪ್ತಿರ್ವಿಚಾರಾನ್ತೇ ವಕ್ಷ್ಯತೇ ಕಾರಣಾಶ್ರಯಾತ್ ।।  ೭೫೮ ।।  </div>
				<div class="verse">ನಿತ್ಯಪ್ರಾಪ್ತಿಮಿಹಾಽಽಚಷ್ಟೇ ವಿಧ್ಯರ್ಥಾಪನುನುತ್ಸಯಾ ।। <br />ಅಪ್ರಾಪ್ತಾಂಶಾನುಪಾತ್ಯೇವ ಸರ್ವ ಏವ ವಿಧಿರ್ಯತಃ ।।  ೭೫೯ ।।  </div>
				<div class="verse">ಪಾಕ್ಷಿಕ್ಯುಪಾಸನಪ್ರಾಪ್ತಿರ್ನಿತ್ಯಾ ವೇತಿ ಚ ಲಿಙ್ಗತಃ ।।<br />ವಿವಕ್ಷಿತಾ ಭಾಷ್ಯಕೃತೋ ನಿತ್ಯಪ್ರಾಪ್ತಿರಿತೀಕ್ಷ್ಯತೇ ।।  ೭೬೦ ।।  </div>
				<div class="verse">ಯತ್ಸಾಕ್ಷಾದಿತಿವಾಕ್ಯೋತ್ಥಪ್ರತ್ಯಗ್ಯಾಥಾತ್ಮ್ಪಲೇಹಿನಾ ।।<br />ಜ್ಞಾನೇನ ತಮಸೋ ದಾಹಾತ್ಕುತೋ ವಿಧ್ಯರ್ಥಸಂಭವಃ ।।  ೭೬೧ ।।  </div>
				<div class="verse">ಕಾರಕಾಣ್ಯುಪಮೃದ್ಗಾತಿ ವಿದ್ಯಾ ಬುದ್ಧಿಮಿವೋಷರೇ ।। <br />ಕಾರಕತ್ವಮವಿದ್ಯೋತ್ಥಂ ಸ್ವತಶ್ಚಾಕಾರಕಾತ್ಮತಾ ।।  ೭೬೨ ।।  </div>
				<div class="verse">ಯದಜ್ಞಾನಾತ್ಪ್ರವೃತ್ತಿರ್ಯಾ ತಜ್ಜ್ಞಾನೇ ಸತಿ ಸಾ ಕುತಃ ।।<br />ನ ಹೀಹಾಪಾಸ್ತನಿದ್ರೋಽಪಿ ಸುಪ್ತವತ್ಸ್ವಪ್ನಮೀಕ್ಷತೇ ।।  ೭೬೩ ।।  </div>
				<div class="verse">ಯದ್ಧಿ ಯಸ್ಯ ಸ್ವತೋ ರೂಪಂ ನ ತತ್ಪ್ರಾಪ್ತಾವಪೇಕ್ಷತೇ ।।<br />ಕ್ರಿಯಾಂ ಮೋಹನಿಮಿತ್ತತ್ವಾದಪೇಕ್ಷಾ ಕರ್ತ್ರಪಹ್ನವೇ ।।  ೭೬೪ ।।  </div>
				<div class="verse">ನ ಚ ಸಂಮೋಹವಿಧ್ವಸ್ತೌ ಯಥಾವಸ್ತ್ವವಬೋಧತಃ ।। <br />ಸಮರ್ಥಮನ್ಯತ್ಪಶ್ಯಾಮಃ ಕ್ರಿಯಾಕಾರಕರೂಪಕಮ್ ।।  ೭೬೫ ।।  </div>
				<div class="verse">ಸ್ವಾಧ್ಯಾಯಾಧೀತಿವಿಧಿನಾ ಜ್ಯೋತಿಷ್ಟೋಮಾದಿಬೋಧವತ್ ।। <br />ಸದಾ ಪ್ರಾಪ್ತಾಽಽತ್ಮವಿದ್ಯಾಽಪಿ ನಾತೋ ವಿಧಿರಿಹೇಷ್ಯತೇ ।।  ೭೬೬ ।।  </div>
				<div class="verse">ದೇಹೇನ್ದ್ರಿಯಮನೋಬುದ್ಧಿಸರ್ವವ್ಯಾಪಾರಭಾಸಿನಃ ।।<br />ಲಿಙ್ಗತಶ್ಚಾವಸೇಯತ್ವಾನ್ನ ಸಂಭಾವ್ಯೋ ವಿಧಿಸ್ತತಃ ।।  ೭೬೭ ।।  </div>
				<div class="verse">ತಥಾಽಹಂಪ್ರತ್ಯಯಾತ್ಸಾಕ್ಷಾದಾತ್ಮಯಾಥಾತ್ಮ್ಯನಿಶ್ಚಿತೇಃ ।।<br />ಅಸಂಭವಾದಸಂಪ್ರಾಪ್ತೇಃ ಕುತೋ ವಿಧಿರಿಹೇಷ್ಯತೇ ।।  ೭೬೮ ।।  </div>
				<div class="verse">ನನ್ವಿಹಾಽಽತ್ಮಾರ್ಥಸಂದೃಷ್ಟಾವಹಂಪ್ರತ್ಯಯಗಮ್ಯತಾ ।।<br />ಪಾಕ್ಷಿಕೀತಿ ತತೋಽಪ್ರಾಪ್ತೇರ್ಭವೇನ್ನೈಯಮಿಕೋ ವಿಧಿಃ ।।  ೭೬೯ ।। </div>
				<div class="verse">ಪಾಕ್ಷಿಕೀ ತಾವದತ್ರಾಽಽಸ್ತಾಮೈಕಾತ್ಮ್ಯಾರ್ಥಾವಲೇಹಿನಃ ।।<br />ಜ್ಞಾನಸ್ಯ ಪ್ರಾಪ್ತಿರ್ನಿತ್ಯಾ ವೇತ್ಯಸ್ತ್ವಪೂರ್ವೋ ವಿಧಿಃ ಸ್ಫುಟಃ ।।  ೭೭೦ ।।  </div>
				<div class="verse">ಏಕಾರ್ಥೋಲ್ಲೇಖಿವೃತ್ತೀನಾಮಾತಾದಾತ್ಮ್ಯಾಭಿಮಾನತಃ ।।<br />ಆಮ್ರೇಡನಂ ಹಿ ಶಬ್ದಾರ್ಥಃ ಸರ್ವತ್ರೋಪಾಸನಶ್ರುತೇಃ ।।  ೭೭೧ ।।  </div>
				<div class="verse">ನ ಪಶ್ಯನ್ತೀತ್ಯತೋ ಲಿಙ್ಗಾಜ್ಜ್ಞಾನಮೇವ ವಿಧಿತ್ಸಿತಮ್ ।।<br />ನ ತೂಪಾಸನಮಿತಿ ಚೇನ್ಮೈವಮೈಕಾರ್ಥ್ಯಕಾರಣಾತ್ ।।  ೭೭೨ ।।  </div>
				<div class="verse">ಸರ್ವತ್ರೈಕಾರ್ಥತಾ ದೃಷ್ಟಾ ವೇದೋಪಾಸನಶಬ್ದಯೋಃ ।।<br />ಯಥಾಽನ್ಯತ್ರ ತಥೇಹಾಪಿ ಕಸ್ಮಾನ್ನಾಧ್ಯವಸೀಯತೇ ।।  ೭೭೩ ।।  </div>
				<div class="verse">ರಶ್ಮೀಂಸ್ತ್ವಂ ಪರ್ಯಾವರ್ತಯಾದಿತಿ ಚಾಽಽವರ್ತನಾತ್ಮಕಃ ।।<br />ವಿಧಿಃ ಶ್ರುತಃ ಶ್ರುತೌ ಸ್ಪಷ್ಟಸ್ತತಶ್ಚ ಫಲಸಂಗತಿಃ ।।  ೭೭೪ ।।  </div>
				<div class="verse">ದೇವೋ ಭೂತ್ವೇತಿ ದೇವಾಂಶ್ಚ ಸದಾ ತದ್ಭಾವಭಾವಿತಃ ।।<br />ದೇವಪ್ರಾಪ್ತಿಂ ಶ್ರುತಿಃ ಪ್ರಾಹ ಭಾವನಾಬಲಸಂಶ್ರಯಾತ್ ।।  ೭೭೫ ।।  </div>
				<div class="verse">ಸ ಯೋಽತ ಇತ್ಯುಪಕ್ರಮ್ಯ ಹ್ಯುಪಾಸನಗಿರೈವ ತು ।।<br />ಅನ್ತ ಆತ್ಮೇತ್ಯುಪಾಸೀತ ತಥೈವೋಪಾಸನಶ್ರುತೇಃ ।।  ೭೭೬ ।।  </div>
				<div class="verse">ಪ್ರವೃತ್ತೌ ಚೋಪಸಂಹಾರೇ ತಥೈವೋಪಾಸನಶ್ನುತೇಃ ।।<br />ವೇದೇತ್ಯುಪಾಸನಾರ್ಥತ್ವಮಸ್ಯಾಪ್ಯಭ್ಯುಪಗಮ್ಯತೇ ।।  ೭೭೭ ।।  </div>
				<div class="verse">ತಥೈತತ್ಸರ್ವೇ ವೇದೇತಿ ಯತ್ರ ಯತ್ರ ಶ್ರುತಿರ್ಭವೇತ್ ।।<br />ಅಭ್ಯಾಸಸ್ಯ ತದಾಽಪ್ರಾಪ್ತೇರಪೂರ್ವವಿಧಿರಿಷ್ಯತೇ ।।  ೭೭೮ ।।  </div>
				<div class="verse">ವಸ್ತುಸ್ವರೂಪಾನ್ವಾಖ್ಯಾನೇ ನ ಚ ಕಶ್ಚಿತ್ಪ್ರವರ್ತತೇ ।।<br />ತಜ್ಜ್ಞಾನಜನ್ಮಮಾತ್ರಾಚ್ಚ ಪುರುಷಾರ್ಥೋಽಪಿ ನೇಷ್ಯತೇ ।।  ೭೭೯ ।।  </div>
				<div class="verse">ಯಾದೃಕ್ಕರ್ಮವಿಧೇ ರೂಪಮಾತ್ಮಧ್ಯಾನವಿಧೇರಪಿ ।।<br />ತಾದೃಗೇವ ವಿಶೇಷೋಽತ್ರ ನ ಮನಾಗಾಪಿ ಗಮ್ಯತೇ ।।  ೭೮೦ ।।  </div>
				<div class="verse">ಕುತೋಽವಿಶೇಷ ಇತಿ ಚೇದತ ಆಹ ಯಥಾ ತಥಾ ।।<br />ಮಾನಸ್ಯೇವ ಕ್ರಿಯಾ ಯಸ್ಮಾದವಿಶಿಷ್ಟೋಭ್ಯೋರಪಿ ।।  ೭೮೧ ।। </div>
				<div class="verse">ವಷಟ್ಕರಿಷ್ಯಂಸ್ತಾಂ ಧ್ಯಾಯೇದಿತಿ ಯದ್ವದ್ವಿಧೀಯತೇ ।।<br />ಮಾನಸ್ಯೇವ ಕ್ರಿಯಾ ತದ್ವದಾತ್ಮಾರ್ಥೋಪಾಸನೇಷ್ವಪಿ ।। ೭೮೨ ।।  </div>
				<div class="verse">ಭಾವನಾಂಶತ್ರಯಂ ಯಸ್ಮಾದುಪಾಸನವಿಧಾವಪಿ ।।<br />ಸಂಭಾವ್ಯತೇಽತೋ ವಿಜ್ಞೇಯೋ ಯಜೇತೇತ್ಯಾದಿವದ್ವಿಧಿಃ ।।  ೭೮೩ ।।  </div>
				<div class="verse">ಸ್ವಾಧ್ಯಾಯಸ್ಯ ವಿಧಿರ್ಬ್ರೂತೇ ಲಿಙಾದ್ಯಾತ್ಮಾನಮೇವ ಚ ।।<br />ವಿಧಿಪ್ರಶಸ್ತಜ್ಞಾನಾಭ್ಯಾಂ ಕುರುಧ್ವಂ ಪುಂಸ್ಪ್ರವರ್ತನಮ್ ।।  ೭೮೪ ।।  </div>
				<div class="verse">ಕರಣಾಂಶೋ ವಿಧಿಜ್ಞಾನಂ ಕಿಮಂಶಃ ಪುಂಸ್ಪ್ರವರ್ತನಮ್ ।। <br />ಇತಿಕರ್ತವ್ಯತಾ ಚಾತ್ರ ಹ್ಯರ್ಥವಾದಪ್ರಶಂಸನಮ್ ।।  ೭೮೫ ।।  </div>
				<div class="verse">ಪ್ರವೃತ್ತಸ್ಯ ತತಃ ಪುಂಸಃ ಕರಣಂ ಯಾಗ ಇಷ್ಯತೇ ।।<br />ಸ್ವರ್ಗಾದಿಶ್ಚ ಕಿಮಂಶಃ ಸ್ಯಾತ್ಪ್ರಯಾಜಾದಿಸ್ತಥಾ ಪರಃ ।।  ೭೮೬ ।।  </div>
				<div class="verse">ಯಥಾ ತತ್ರ ತಥೇಹಾಪಿ ಶಾಸ್ರೇಣೈವ ಸಮರ್ಪ್ಯತೇ ।।<br />ಅಂಶತ್ರಯಮತೋ ಯುಕ್ತಮಪೂರ್ವವಿಧಿರೇವ ತು ।।  ೭೮೭ ।।  </div>
				<div class="verse">ಕಿಮಂಶ ಆತ್ಮಾ ವಿಜ್ಞೇಯಃ ಕರಣಾಂಶಸ್ತಥಾ ಮನಃ ।।<br />ಇತಿಕರ್ತವ್ಯತಾ ತ್ಯಾಗಬ್ರಹ್ಮಚರ್ಯಾದಿಸಾಧನಮ್ ।।  ೭೮೮ ।।  </div>
				<div class="verse">ಕೃತ್ಸ್ನಪ್ರಕರಣಾರ್ಥಸ್ಯ ಜ್ಯೋತಿಷ್ಟೋಮಾದಿಗಾಮಿನಃ ।।<br />ವಿಧ್ಯುದ್ದೇಶತಯಾ ಯದ್ವದುಪಯೋಗಸ್ತಥೈವ ಚ ।।  ೭೮೯ ।।  </div>
				<div class="verse">ಉಪಾಸಾವಿಧ್ಯಪೇಕ್ಷಸ್ಯ ಪ್ರಕ್ರಿಯಾಪತಿತಸ್ಯ ಚ ।। <br />ಆತ್ಮಾರ್ಥೋಪಾಸನವಿಧಿದೇಶೇ ತದ್ವಿನಿಯೋಜ್ಯತೇ ।।  ೭೯೦ ।।  </div>
				<div class="verse">ಅತ್ರಾಸ್ಥೂಲಾದಿವಾಕ್ಯಾನಾಮುಪಾಸ್ಯಾರ್ಥಸಮರ್ಪಣೇ ।।<br />ಉಪಯೋಗಃ ಫಲಂ ಮೋಕ್ಷಸ್ತಮಸೋ ವಸ್ತ್ವಪಹ್ನುತಿಃ ।।  ೭೯೧ ।।  </div>
				<div class="verse">ಸಂಪ್ರದಾಯವಿದಸ್ತ್ವನ್ಯೇ ಯಥಾವಚ್ಛಾಸ್ರಚಕ್ಷುಷಾ ।।<br />ವ್ಯಾಚಕ್ಷತೇ ಮಹಾತ್ಮಾನೋ ಯಥಾ ತದಭಿಧೀಯತೇ ।।  ೭೯೨ ।।  </div>
				<div class="verse">ವಿಧಿಶೂನ್ಯಸ್ಯ ವಾಕ್ಯಸ್ಯ ನ ಪ್ರಾಮಾಣ್ಯಂ ಕಿಲೇಷ್ಯತೇ ।। <br />ನಿಯೋಗಾನುಪ್ರವೇಶೇನ ಯತೋ ವಸ್ತ್ವವಬೋಧ್ಯತೇ ।।  ೭೯೩ ।।  </div>
				<div class="verse">ನಾನುವಾದಸ್ವರೂಪಸ್ಯ ನಿರಸ್ತವಿಧಿಕಸ್ಯ ಹಿ ।।<br />ಸಾಪೇಕ್ಷಸ್ಯೇಹ ವಚಸಃ ಪ್ರಾಮಾಣ್ಯಮುಪಪದ್ಯತೇ ।।  ೮೯೪ ।।  </div>
				<div class="verse">ಕ್ರಿಯೈವ ನನು ಸರ್ವತ್ರ ತತ್ರ ತತ್ರ ವಿಧೀಯತೇ ।।<br />ಸ್ವವ್ಯಾಪಾರೇ ಹಿ ವಿಧಿನಾ ನಿಯೋಕ್ತುಂ ಶಕ್ಯತೇ ಯತಃ ।।  ೭೯೫ ।।  </div>
				<div class="verse">ದ್ರವ್ಯಸ್ವರೂಪೇಽಸಾಧ್ಯತ್ವಾದ್ವಿಧಿಃ ಕಥಮಿಹೇಷ್ಯತೇ ।।<br />ನ ಹಿ ಸಿದ್ಧಸ್ಯ ಸಾಧ್ಯತ್ವಂ ನಿಪುಣೇನಾಪಿ ಗಮ್ಯತೇ ।।  ೭೯೬ ।।  </div>
				<div class="verse">ನ ಚಾಽಽತ್ಮವಿಷಯಂ ಜ್ಞಾನಂ ವೇದಾನ್ತೇಷು ವಿಧೀಯತೇ ।।<br />ತಸ್ಯ ವಿಧ್ಯನ್ತರಾತ್ಸಿದ್ಧೇರ್ವೇದಾನ್ತಸ್ಯಾನುವಾದತಾ ।।  ೭೯೭ ।। </div>
				<div class="verse">ಸ್ವಾಧ್ಯಾಯಾಧೀತಿವಿಧಿನಾ ಜ್ಯೋತಿಷ್ಟೋಮಾದಿಬೋಧವತ್ ।।<br />ವೇದಾನ್ತಾರ್ಥಾವಬೋಧೋಽಪಿ ತೇನೈವೇಹ ಸಮಾಪಿತಃ ।।  ೭೯೮ ।।  </div>
				<div class="verse">ಸ್ಯಾದೇತತ್ಫಲಸಂಬನ್ಧೋ ನಿಯೋಗವಿರಹಾದ್ಯದಿ ।।<br />ಪ್ರತ್ಯಗ್ಜ್ಞಾನಸ್ಯ ಲಭ್ಯೇತ ನ ತ್ವಸೌ ಲಭ್ಯತೇ ತಥಾ ।।  ೭೯೯ ।।  </div>
				<div class="verse">ಪುಮರ್ಥಕಾರಿತಾ ಬುರ್ದ್ಧರ್ನಿಯೋಗಾದೇವ ಲಭ್ಯತೇ ।। <br />ನಾತಸ್ತನ್ನಿರಪೇಕ್ಷಸ್ಯ ಪ್ರಾಮಾಣ್ಯಂ ವಚಸೋ ಭವೇತ್ ।।  ೮೦೦ ।।  </div>
				<div class="verse">ನೈಕಾತ್ಮ್ಯವಸ್ತುಸಂವ್ಯಾಪ್ತಿವ್ಯತಿರೇಕೇಣ ಕಿಂಚನ ।।<br />ಫಲಂ ಸ್ಯಾದಾತ್ಮಬೋಧಸ್ಯ ಯಥಾ ಕರ್ಮಫಲಂ ತಥಾ ।।  ೮೦೧ ।।  </div>
				<div class="verse">ಅತ್ರೋಚ್ಯತೇಽನ್ಯದೇವೇದಂ ವಿಜ್ಞಾನಾನ್ತರಮಾತ್ಮಗಮ್ ।।<br />ವಿಧೀಯತೇ ಸಹೋಪಾಯಂ ವೇದಾನ್ತೋಕ್ತಿಪ್ರಬೋಧತಃ ।।  ೮೦೨ ।।  </div>
				<div class="verse">ನ ಹಿ ವಾಕ್ಯಸಮುತ್ಥೇನ ಬ್ರಹ್ಮಾವಾಕ್ಯಾರ್ಥರೂಪಕಮ್ ।।<br />ವಿಜ್ಞಾನೇನ ಪರಿಚ್ಛೇತ್ತುಂ ಶಕ್ಯತೇ  ಕರ್ಮವತ್ಕ್ವಚಿತ್ ।।  ೮೦೩ ।।  </div>
				<div class="verse">ನಾನಾಪದಾರ್ಥಸಂಸೃಷ್ಟರೂಪಂ ಶಬ್ದಾತ್ಪ್ರಜಾಯತೇ ।।<br />ವಿಜ್ಞಾನಂ ತೇನಾವಾಕ್ಯಾರ್ಥರೂಪಂ ನೈವ ಚ ಗಮ್ಯತೇ ।।  ೮೦೪ ।।  </div>
				<div class="verse">ಶಬ್ದಸ್ವಭಾವ ಏವೈಷ ಸಂಸೃಷ್ಟಾರ್ಥಾವಬೋಧನಮ್ ।। <br />ಬ್ರಹ್ಮಾಸಂಸೃಷ್ಟರೂಪತ್ವಾತ್ತೇನಾತೋ ನಾವಗಮ್ಯತೇ ।।   ೮೦೫ ।।  </div>
				<div class="verse">ವಾಕ್ಯಂ ಚಾತೀನ್ದ್ರಿಯಾರ್ಥೇಷು ಪ್ರಮಾಣಮಿತಿ ನಿಶ್ಚಿತಮ್ ।।<br />ತಸ್ಯಾಪ್ಯವಿಷಯತ್ವಾತ್ತದ್ವಿಜ್ಞಾನಾನ್ತರಗೋಚರಃ ।।  ೮೦೬ ।।  </div>
				<div class="verse">ನ ಚೇದ್ವಾಕ್ಯೋತ್ಥವಿಜ್ಞಾನಪರಿಚ್ಛೇದ್ಯಂ ತದಿಷ್ಯತೇ ।।<br />ನಾಽಽಮ್ನಾಯಾರ್ಥೋ ಭವೇತ್ತರ್ಹಿ ನೈವಂ ವೇದಾರ್ಥ ಏವ ಹಿ ।।  ೮೦೭ ।।  </div>
				<div class="verse">ಅಪಿ ಚಾಧೀಯತೇಽತ್ರಾರ್ಥೇ ವೇದವಾಕ್ಯಾನ್ಯನೇಕಶಃ ।।<br />ಪ್ರಜ್ಞಾಂ ಕುರ್ವೀತ ವಿಜ್ಞಾಯೇತ್ಯೇವಮಾದೀನಿ ಯತ್ನತಃ ।।  ೮೦೮ ।। </div>
				<div class="verse">ಮುಮುಕ್ಷುಪುರುಷಾರ್ಥಸ್ಯ ಮೋಹಮಾತ್ರಾನ್ತರಾಯತಃ ।।<br />ಜ್ಞಾನಾತ್ಕಾರ್ಯಾನ್ತರಾಭಾವಾನ್ನೈತತ್ಸಾಧ್ವಭಿಧೀಯತೇ ।।  ೮೦೯ ।।  </div>
				<div class="verse">ವಿಧೇರ್ಹಿ ತತ್ರ ಸಾಫಲ್ಯಂ ಯತ್ರ ವಾಕ್ಯೋತ್ಥಬೋಧತಃ ।।<br />ವ್ಯತಿರೇಕಾದನುಷ್ಠೇಯಃ ಪದಾರ್ಥಃ ಕಶ್ಚಿದಿಷ್ಯತೇ ।।  ೮೧೦ ।।  </div>
				<div class="verse">ಯಥಾಽಗ್ನಿಹೋತ್ರಯಾಥಾತ್ಮ್ಯವಿಜ್ಞಾನವ್ಯತಿರೇಕತಃ ।। .<ಬ್ರ್ />ಪ್ರಯೋಗಾತ್ಮಾ ಪೃಥಕ್ತಾದೃಙ್ನೇಹ ಕಶ್ಚಿದಪೀಕ್ಷ್ಯತೇ ।।  ೮೧೧ ।।  </div>
				<div class="verse">ಉತ್ಪತ್ತ್ಯಾದೌ ಹಿ ಸಾಧ್ಯೇಽರ್ಥೇ ಪುಂವ್ಯಾಪೃತಿರಪೇಕ್ಷ್ಯತೇ ।। <br />ಉತ್ಪತ್ತ್ಯಾದಿವಿರುದ್ಧತ್ವಾನ್ಮುಕ್ತೇರ್ನಾನ್ಯವ್ಯಪೇಕ್ಷಿತಾ ।।  ೮೧೨ ।।  </div>
				<div class="verse">ಉತ್ಪತ್ತ್ಯಾದಿ ಸ್ವತೋ ನೋ ಚೇತ್ಕಿಂ ಮುಕ್ತೌ ಕರ್ಮಣಃ ಫಲಮ್ ।।<br />ಉತ್ಪತ್ತ್ಯಾದಿ ಸ್ವತಶ್ಚೇತ್ಸ್ಯಾತ್ಕಿಂ ಮುಕ್ತೌ ಕರ್ಮಣಾ ವದ ।।  ೮೧೩ ।।  </div>
				<div class="verse">ಉತ್ಪತ್ತ್ಯಾದೌ ತು ಯಚ್ಛಕ್ತಂ ಹೇತುಮಾತ್ರಮಪೇಕ್ಷತೇ ।।<br />ತಸ್ಯ ಕರ್ಮವ್ಯಪೇಕ್ಷಾ ಸ್ಯಾನ್ನಾನ್ಯಥಾ ತದಪೇಕ್ಷತೇ ।।  ೮೧೪ ।।  </div>
				<div class="verse">ಪ್ರವೃತ್ತ್ಯಾ ಸ್ವಾತ್ಮಸಿದ್ಧ್ಯರ್ಥಂ ಕಾರಕಂ ಸದಪೇಕ್ಷತೇ ।।<br />ಕಾರಕಾಣಾಂ ಕ್ರಿಯಾಪೇಕ್ಷಾ ನೋಭಯಾಪೇಕ್ಷಿತಾಽಽತ್ಮನಿ ।।  ೮೧೫ ।।  </div>
				<div class="verse">ಸಂಭಾವಿತಾತ್ಮಕರ್ತೃತ್ವೋ ಬ್ರಾಹ್ಮಣ್ಯಾದ್ಯಧಿಕಾರವಾನ್ ।।<br />ವಿಧಿಶ್ರುತೇಃ ಪ್ರವರ್ತೇತ ನ ತು ಪ್ಲುಷ್ಟತದನ್ವಯಃ ।।  ೮೧೬ ।।  </div>
				<div class="verse">ಅಪೂರ್ವಾನಪರಾಬಾಹ್ಯಂ ಬ್ರಹ್ಮಾಸ್ಮೀತಿ ವಿಜಾನತಃ ।। <br />ಕಾರಕತ್ವಂ ನ ಸಂಭಾವ್ಯಂ ತನ್ಮೋಹವಿರಹಾತ್ಕಚಿತ್ ।।  ೮೧೭ ।।  </div>
				<div class="verse">ಆತ್ಮನೋ ಬ್ರಹ್ಮತಾ ಯತ್ರ ಬ್ರಹ್ಮಣೋಽಪ್ಯಾತ್ಮತಾ ಸ್ವತಃ ।। <br />ತತ್ತ್ವಮಸ್ಯಾದಿವಾಕ್ಯೋತ್ಥಬೋಧಾಚ್ಚೇತ್ಕಿಮಿತೀಹತೇ ।।  ೮೧೮ ।।  </div>
				<div class="verse">ಅಬ್ರಹ್ಮಾನಾತ್ಮವಿಜ್ಞಾನಮೋಹೋತ್ಥಧ್ವಂಸಹೇತುತಃ ।।<br />ಪ್ರತ್ಯಗ್ಯಾಥಾತ್ಮ್ಯಬೋಧಸ್ಯ ಕುತೋಽಮೂಢಃ ಪ್ರವರ್ತತೇ ।।  ೮೧೯ ।।  </div>
				<div class="verse">ತತ್ರ ಕೋ ಮೋಹ ಇತ್ಯೇವಂ ಮನ್ತ್ರವರ್ಣೋಽಪಿ ನೋ ಜಗೌ ।। <br />ಸಂಸಾರಾಸಂಭವಂ ಸಾಕ್ಷಾದೇಕತ್ವಮನುಪಶ್ಯತಃ ।।  ೮೨೦ ।।  </div>
				<div class="verse">ವಾಧ್ಯಬಾಧಕಭಾವಾಚ್ಚ ಪ್ರತ್ಯಙ್ಭೋಹಪ್ರಬೋಧಯೋಃ ।।<br />ಸಹಾವಸ್ಥಾನತಾಭಾವಾತ್ಪ್ರವೃತ್ತೇಃ ಸ್ಯಾದಸಂಭವಃ ।।  ೮೨೧ ।।  </div>
				<div class="verse">ಮತಂ ವಾಕ್ಯೋತ್ಥವಿಜ್ಞಾನಮಾತ್ರಾಚ್ಚೇನ್ನ ನಿರಾಕೃತಿಃ ।।<br />ಅಬ್ರಹ್ಮಾನಾತ್ಮವಿಷಯಮೋಹಸ್ಯೇತಿ ನ ತತ್ತಥಾ ।।  ೮೨೨ ।।  </div>
				<div class="verse">ತತ್ತ್ವಮಸ್ಯಾದಿವಾಕ್ಯಾನಾಂ ತಾವನ್ಮಾತ್ರಾವಬೋಧನಾತ್ ।। <br />ಅರ್ಥಾನ್ತರಂ ಸ ಸಂಭಾವ್ಯಂ ವಾಕ್ಯವಾಕ್ಯಾರ್ಥವೇದಿನಾ ।।  ೮೨೩ ।। </div>
				<div class="verse">ಅಸ್ಥೂಲಾದ್ಯರ್ಥಶಂಸೀನಿ ದ್ರಷ್ಟವ್ಯಾದಿವಿಧೇರ್ಯದಿ ।। <br />ಸಮರ್ಪಯೇಯುರ್ವಿಷಯಮಿತ್ಯೇತದಪಿ ನೇಷ್ಯತೇ ।।  ೮೨೪ ।।  </div>
				<div class="verse">ಮುಕ್ತ್ಯನ್ತರಾಯಸಂಮೋಹವಿಧ್ವಂಸ್ಯೈಕಾತ್ಮ್ಯಬೋಧತಃ ।।<br />ನ ತದರ್ಥಾನ್ತರಾಭಾವಾದಿತಿ ಪೂರ್ವಮವಾದಿಷಮ್ ।।  ೮೨೫ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವ್ಯಾಖ್ಯಾನಮಾತ್ರೇಣೈವ ವಿನಾ ವಿಧಿಮ್ ।।<br />ನ ಪ್ರವರ್ತೇತ ವಾಕ್ಯಾರ್ಥಸಂಬೋಧಾಯೇತಿ ಚೇನ್ಮತಮ್ ।।  ೮೨೬ ।।  </div>
				<div class="verse">ನಾಽಽತ್ಮಯಾಥಾತ್ಮ್ಯಸಂಬೋಧಿವಾಕ್ಯಶ್ರವಣಮಾತ್ರತಃ ।। <br />ಪ್ರತ್ಯಕ್ತತ್ತ್ವಧಿಯಃ ಸೂತೇಃ ಕಿಮನ್ಯದ್ವಿಧಿನೇಷ್ಯತೇ ।।  ೮೨೭ ।।  </div>
				<div class="verse">ಅನ್ತರೇಣ ವಿಧಿಂ ವಾಕ್ಯಶ್ರವಣಾಯಾಪಿ ನೇಹೇತೇ ।।<br />ಇತಿ ಬ್ರುವಾಣಂ ಪ್ರಬ್ರೂಯಾದನಿಷ್ಟಂ ಶ್ರೂಯತೇ ಕುತಃ ।।  ೮೨೮ ।।  </div>
				<div class="verse">ಅನವಸ್ಥಾಪ್ರಸಕ್ತಿಶ್ಚ ತತ್ರ ತತ್ರ ಪ್ರಸಙ್ಗತಃ ।।<br />ವಿಧ್ಯನ್ತರಸ್ಯೇತಿ ತತೋ ಯಥೋಕ್ತೋಽರ್ಥೋಽವಸೀಯತಾಮ್ ।।  ೮೨೯ ।।  </div>
				<div class="verse">ಯಥಾಽಽತ್ಮವಾದಿವಾಕ್ಯಾರ್ಥಶ್ರುತಯೇ ನ ಪ್ರವರ್ತತೇ ।।<br />ವಿಧಿವಾಕ್ಯಮೃತೇ ತದ್ವದ್ವಿಧ್ಯರ್ಥಶ್ರವಣೇಽಪಿ ನ ।।  ೮೩೦ ।।  </div>
				<div class="verse">ಮತಂ ವಾಕ್ಯೋತ್ಥವಿಜ್ಞಾನಸ್ಮೃತಿಸಂತಾನತಾ ಯದಿ ।। <br />ಕೇವಲೋಕ್ತಿಶ್ರವೋದ್ಭೂತಜ್ಞಾನಾದರ್ಥಾನ್ತರಂ ಸ್ಫುಟಮ್ ।।  ೮೩೧ ।।  </div>
				<div class="verse">ನೈವಂ ಸಾಕ್ಷಾದ್ಯಥಾವಸ್ತುಬೋಧಸ್ಯೈವೇಹ ಸಂಭವಾತ್ ।। <br />ನಿತ್ಯಂ ಸಂನಿಹಿತೇ ತಸ್ಮಿಂಸ್ತತ್ಸ್ಮೃತ್ಯಾ ಕಿಂ ಪ್ರಯೋಜನಮ್ ।।  ೮೩೨ ।।  </div>
				<div class="verse">ಅಪಿ ಪಾಶುಪತಾಸ್ರೇಣ ವಿದ್ಧಶ್ಚೇನ್ನ ಮಮಾರ ಯಃ ।।<br />ನಿಷ್ಫಲೇಷುವಿತುನ್ನಾಙ್ಗೋ ನಙ್ಕ್ಷ್ಯತೀತ್ಯತಿದುಷ್ಕರಮ್ ।।  ೮೩೩ ।।  </div>
				<div class="verse">ಅಪಿ ಪ್ರತ್ಯಕ್ತಮೋ ನಿತ್ಯಂ ಭಾಸ್ವಚ್ಚೈತನ್ಯವಿಮ್ಬಿತಮ್ ।। <br />ಬುದ್ಧಿತದ್ವೃತ್ತಯಶ್ಚೈವಂ ತಪ್ರಾಯೋವಿಸ್ಫುಲಿಙ್ಗವತ್ ।।  ೮೩೪ ।।  </div>
				<div class="verse">ಪ್ರಾಗಪ್ಯನಾತ್ಮಸಂಪಾತಾತ್ಪ್ರತೀಚೈವಾಽಽಪ್ತಮೇಯಕಮ್ ।। <br />ಜನ್ಮನೈವಾಖಿಲಂ ಜ್ಞಾನಂ ಫಲವತ್ಕಿಮಪೇಕ್ಷತೇ ।।  ೮೩೫ ।।  </div>
				<div class="verse">ಮಾತ್ರಾದಿವ್ಯವಧಾನೇನ ಯಥಾಽನ್ಯತ್ರ ಮಿತೇಃ ಫಲಮ್ ।। <br />ಫಲತೋಽವಗತೇರೇವ ನ ತಥೇಹಾಽಽತ್ಮದರ್ಶನೇ ।।  ೮೩೬ ।।  </div>
				<div class="verse">ಖಪೂರ್ಣ ಏವ ಸನ್ಕುಮ್ಭೋ ದ್ರವ್ಯೈರ್ನಾನಾವಿಧೈರ್ಯುತಿಮ್ ।।<br />ವಿಯೋಗಂ ವಾ ಯಥಾ ಗಚ್ಛೇಚ್ಚೈತನ್ಯೇದ್ಧಾಸ್ತಥಾ ಧಿಯಾಃ ।।  ೮೩೭ ।।  </div>
				<div class="verse">ತಸ್ಮಾದಾವೃತ್ತಿಪಕ್ಷೇಽಪಿ ಸ್ವತಸ್ತತ್ಸಿದ್ಧಿತೋ ವಿಧಿಃ .<ಬ್ರ್ />ನಾಪೂರ್ವಃ ಕಶ್ಚಿದತ್ರ ಸ್ಯಾದತ ಏವಾಪರೋಽಪಿ ನ ।।  ೮೩೮ ।।  </div>
				<div class="verse">ಅಶಬ್ದಾದ್ಯಾತ್ಮಕಂ ಸಾಕ್ಷಾನ್ನಿಚಾಯ್ಯಾಽಽತ್ಮಾನಮೇಕಲಮ್ ।।<br />ಮುಚ್ಯತೇ ಮೃತ್ಯುತೋ ವಿದ್ವಾನಿತಿ ನೈಗಮಿಕಂ ವಚಃ ।।  ೮೩೯ ।।  </div>
				<div class="verse">ಆತ್ಮನ್ಯವಗತೇ ಸಾಕ್ಷಾತ್ಪ್ರಮಾಣಾರ್ಥಸಮಾಪ್ತಿತಃ ।।<br />ಕಿಮನ್ಯತ್ಸ್ಮೃತಿಸಂತಾನಾತ್ಪ್ರಾರ್ಥ್ಯತೇ ನಿಷ್ಪ್ರಮಾಣಕಮ್ ।।  ೮೪೦ ।।  </div>
				<div class="verse">ಭವಿಷ್ಯತ್ಕಾಲಸಂವನ್ಧಿ ಫಲಂ ಚೇಹ ನ ನಾಕವತ್ ।।<br />ತಜ್ಜ್ಞಾನಜನ್ಮಕಾಲತ್ವಾದಗ್ನಿಜನ್ಮೋತ್ಥಕಾರ್ಯವತ್ ।।  ೮೪೧ ।।  </div>
				<div class="verse">ಅವಿಧಿಶ್ಚಾರ್ಥತಃ ಪ್ರಾಪ್ತೇಸ್ತಜ್ಜ್ಞಾನಸ್ಮೃತಿಸಂಸತತೇಃ ।।<br />ಬೋಧಾಚ್ಚ ಧ್ವಸ್ತಸಂಮೋಹಃ ಸ್ಮೃತಿಂ ನೈವ ವ್ಯಪೇಕ್ಷತೇ ।।  ೮೪೨ ।।  </div>
				<div class="verse">ಸಮ್ಯಗ್ಜ್ಞಾನಾಗ್ನಿನಿರ್ದಗ್ಧೇ ಪ್ರತ್ಯಙ್ಭೋಹೇ ಸವಾನ್ಧವೇ ।।<br />ಯಥಾವಸ್ತುಸ್ಮೃತಿಂ ಮುಕ್ತ್ವಾ ಸ್ಮೃತಿರ್ನಾನ್ಯಾಽವಶಿಷ್ಯತೇ ।।  ೮೪೩ ।।  </div>
				<div class="verse">ಪ್ರಮಾನನುವಿಧಾನಾಚ್ಚ ನ ಸ್ಮೃತಿರ್ಬಾಧಿಕಾಽಪರಾ ।।<br />ಬಾಧ್ಯತ್ವೇನೈವ ಮಾಬುದ್ಧೇರ್ನಿಷ್ಠಿತಾಽಭೂದನಾತ್ಮಧೀಃ ।।  ೮೪೪ ।।  </div>
				<div class="verse">ಬಾಧ್ಯಂ ತಮೋ ಮಿತೇಃ ಕೃತಸ್ನಂ ತಜ್ಜಂ ಚಾಪ್ಯತಿದುರ್ವಲಮ್ ।।<br />ಮಾನಂ ಬಾಧಕಮೇವಾಽಽಸೀತ್ಸ್ಮೃತಿರಪ್ಯನಯೋಸ್ತಥಾ ।।  ೮೪೫ ।।  </div>
				<div class="verse">ನ ಸ್ಮೃತಿರ್ವಿಸ್ಮೃತಿರ್ವೇಹ ಸಂಭಾವ್ಯೇತಾಪಿ ಕೇನಚಿತ್ ।।<br />ಸಕೃದ್ವಿಭಾತೋ ಹ್ಯೇವೈಷ ರವೌ ರಾತ್ರ್ಯಹನೀ ಯಥಾ ।।  ೮೪೬ ।।  </div>
				<div class="verse">ಅನರ್ಥಹೇತುದಾಹಿತ್ವಾದ್ಯಥೋಕ್ತಾತ್ಮಸ್ಮೃತೇರತಃ ।।<br />ಆತ್ಮಸ್ಮೃತೇಃ ಸ್ವತಃ ಪ್ರಾಪ್ತಿರಿತರಸ್ಯಾಸ್ತು ಬಾಧ್ಯತಾ ।।  ೮೪೭ ।।  </div>
				<div class="verse">ನಿರೋಧಸ್ತರ್ಹಿ ಪೂರ್ವೋಕ್ತಾನ್ಮತಮರ್ಥಾನ್ತರಂ ಯದಿ ।।<br />ತನ್ತ್ರಾನ್ತರೇಷು ತಸ್ಯಾಪಿ ಕಾರ್ಯತ್ವೇನ ಶ್ರುತತ್ವತಃ ।।  ೮೪೮ ।।  </div>
				<div class="verse">ನ, ಮುಕ್ತಿಸಾಧನತ್ವೇನ ತಸ್ಯಾಮಧಿಗಮಾಚ್ಛ್ರುತೇಃ ।।<br />ಪ್ರತ್ಯಗ್ವೋಧಾತ್ಪರಂ ನಾನ್ಯನ್ಮುಕ್ತೇರಸ್ತೀಹ ಸಾಧನಮ್ ।।  ೮೪೯ ।।  </div>
				<div class="verse">ಅನನುಷ್ಠೇಯರೂಪತ್ವಾತ್ತತ್ಸಿದ್ಧಿಶ್ಚಾಽಽತ್ಮವೋಧತಃ ।।<br />ಪ್ರತ್ಯಗ್ಜ್ಞಾನೇ ನಿರುಧ್ಯನ್ತೇ ಚಿತ್ತತದ್ವೃತ್ತಯೋ ಯತಃ ।।  ೮೫೦ ।।  </div>
				<div class="verse">ಅಭ್ಯುಪೇತ್ಯೈತದಸ್ಮಾಭಿರುಚ್ಯತೇ ಸಂಭವಾದಿತಿ ।। <br />ಸಮ್ಯಗ್ಜ್ಞಾನಾತಿರೇಕೇಣ ನ ತ್ವನ್ಯನ್ಮುಕ್ತಿಸಾಧನಮ್ ।।  ೮೫೧ ।।  </div>
				<div class="verse">ಶ್ರುತೌ ಸ್ಮೃತೌ ವಾ ಸಂಭಾವ್ಯಂ ತಾಭ್ಯಾಂ ನಾನ್ಯಸ್ಯ ಮಾನತಾ ।।<br />ಪ್ರತ್ಯಾಗ್ಯಾಥಾತ್ಮ್ಯನಿರ್ಣೀತೌ ತಾರ್ಕಿಕೋಕ್ತಾತ್ಮವಸ್ತುವತ್ ।।  ೮೫೨ ।।  </div>
				<div class="verse">ಸರ್ವಾಕಾಙ್ಕ್ಷೈಕಹೇತೋಶ್ಚ ಪ್ರತ್ಯಗ್ವಿಜ್ಞಾನಹಾನತಃ ।।<br />ನ ಭಾವನೇಹ ಸಂಭಾವ್ಯಾ ಮೋಹೇ ಸತ್ಯೇವ ಸಾ ಯತಃ ।।  ೮೫೩ ।।  </div>
				<div class="verse">ಮಾನಾನ್ತರಾನಧಿಗತೋಕ್ತ್ಯರ್ಥಾಧಿಗಮ ಏವ ನಃ ।। <br />ವಿಧಿರ್ಯತೋ ನಿಯೋಗೋಽಪಿ ನೈವ ಸ್ಯಾದನೃತನ್ತ್ರತಃ ।।  ೮೫೪ ।।  </div>
				<div class="verse">ನಿಯೋಜ್ಯತದ್ವಿಷಯಯೋರ್ಯತ್ರ ಭೇದೋಽವಸೀಯತೇ ।।<br />ವಿಷಯಃ ಸ ನಿಯೋಗಸ್ಮ ನಾಽಽತ್ಮಜ್ಞಾನೇ ತ್ವಭೇದತಃ ।।  ೮೫೫ ।।  </div>
				<div class="verse">ಶಬ್ದೋ ಲಿಙಾದಿಶೂನ್ಯೋಽಪಿ ಹ್ಯವಿಜ್ಞಾತಾರ್ಥಬೋಧಕಃ ।।<br />ವಿಧಿರ್ಭವತಿ ಸಾಮರ್ಥ್ಯಾಜ್ಜ್ಞಾತೇ ಹ್ಯರ್ಥೇಽನುವಾದತಾ ।।  ೮೫೬ ।।  </div>
				<div class="verse">ಯತೋ ವಾಚೋಽಭಿಧಾನಾನಿ ಪ್ರಯುಕ್ತಾನ್ಯುಪಲಬ್ಧಯೇ ।।<br />ಸರ್ವಾಣ್ಯನಭಿಧಾಯೈವ ನಿವರ್ತನ್ತೇಽವವೋಧ್ಯ ಚ ।।  ೮೫೭ ।।  </div>
				<div class="verse">ಉದಪಾದಿ ಚ ಯಚ್ಛಬ್ದೈರ್ಜ್ಞಾನಮಾಕಾರಬದ್ಧಿಯಃ ।। <br />ಸ್ವತೋಬುದ್ಧಂ ತದಪ್ರಾಪ್ಯ ನಾಮ್ನಾ ಸಹ ನಿವರ್ತತೇ ।।  ೮೫೮ ।।  </div>
				<div class="verse">ಮಾಹಾತ್ಮ್ಯಮೇತಚ್ಛಬ್ದಸ್ಯ ಯದವಿದ್ಯಾ ನಿರಸ್ಯತಿ ।।<br />ಸುಷುಪ್ತ ಇವ ನಿದ್ರಾಯಾ ದುರ್ಬಲತ್ವಾಚ್ಚ ಬಾಧತೇ ।।  ೮೫೯ ।।  </div>
				<div class="verse">ದುರ್ಬಲತ್ವಾದವಿದ್ಯಾಯಾ  ಆತ್ಮತ್ವಾದ್ಬೋಧರೂಪಿಣಃ ।।<br />ಶಬ್ದಶಕ್ತೇರಚಿನ್ತ್ಯತ್ವಾದ್ವಿದ್ಮಸ್ತಂ ಮೋಹಹಾನತಃ ।।  ೮೬೦ ।।  </div>
				<div class="verse">ಅಗೃಹೀತ್ವೈವ ಸಂಬನ್ಧಮಭಿಧಾನಾಭಿಧೇಯಯೋಃ ।।<br />ಹಿತ್ವಾ ನಿದ್ರಾಂ ಪ್ರಬುಧ್ಯನ್ತೇ ಸುಷುಪ್ತೇ ಬೋಧಿತಾಃ ಪರೈಃ ।।  ೮೬೧ ।।  </div>
				<div class="verse">ಜಾಗ್ರದ್ವನ್ನ ಯತಃ ಶಬ್ದಂ ಸುಷುಪ್ತೇ ವೇತ್ತಿ ಕಶ್ಚನ ।।<br />ಧ್ವಸ್ತೇಽತೋ ಜ್ಞಾನತೋಽಜ್ಞಾನೇ ಬ್ರಹ್ಮಾಸ್ಮೀತಿ ಭವೇತ್ಫಲಮ್ ।।  ೮೬೨ ।।  </div>
				<div class="verse">ಅವಿದ್ಯಾಘಾತಿನಃ ಶಬ್ದಾದ್ಯಾಽಹಂ ಬ್ರಹ್ಮೋತಿ ಧೀರ್ಭವೇತ್ ।।<br />ನಶ್ಯತ್ಯವಿದ್ಯಯಾ ಸಾರ್ಧಂ ಹತ್ವಾ ರೋಗಮಿವೌಷಧಮ್ ।।  ೮೬೩ ।।  </div>
				<div class="verse">ಅವಶಿಷ್ಟಂ ಸ್ವತೋಬುದ್ಧಂ ಶುದ್ಧಂ ಮುಕ್ತಮತೋ ಭವೇತ್ ।।<br />ನಾತಃ ಸ್ಯಾದ್ಭಾವನಾಪೇಕ್ಷಾ ನಾಪಿ ಮಾನಾನ್ತರಂ ಪ್ರತಿ ।।  ೮೬೪ ।। </div>
				<div class="verse">ಕ್ರಿಯಾಪ್ರಭೇದವಿರಹಾಜ್ಜ್ಞಾನಂ ವಾ ನಿಖಿಲಂ ತಮಃ ।। <br />ಹನ್ತ್ಯಾತ್ಮಲಾಭಮಾತ್ರೇಣ ನ ತದನ್ಯಾ ತಮೋಹ್ನುತಿಃ ।।  ೮೬೫ ।।  </div>
				<div class="verse">ಕ್ರಿಯಾತತ್ಫಲಯೋರ್ಭೇದಾನ್ನ ಭೇದಃ ಕ್ರಿಯಯೋರತಃ ।।<br />ಪ್ರತ್ಯಗ್ಧ್ವಾನ್ತಮತೋ ಜ್ಞಾನಂ ಸ್ವಾತ್ಮಲಬ್ಧ್ಯೈವ ಹನ್ತಿ ತತ್ ।।  ೮೬೬ ।।  </div>
				<div class="verse">ನಿಷ್ಪನ್ನೋಽಪಿ ಕುಠಾರಾದಿಃ ಪ್ರಯೋಗವಿರಹಾದ್ಯಥಾ ।। <br />ದ್ವೈಧೀಭಾವಾಯ ನೈವಾಲಂ ತಥಾ ನೈವ ಪ್ರಮಾಣಧೀಃ ।।  ೮೬೭ ।।  </div>
				<div class="verse">ಅಲೌಕಿಕತ್ವಾದ್ವೋಧ್ಯಸ್ಯ ಸ್ವತಶ್ಚಾವಗಮಾತ್ಮನಃ ।। <br />ಬೋಧ್ಯೇ ಹಿ ಲೌಕಿಕೇಽಪೇಕ್ಷಾ ಪರತೋಽವಗತೌ ತಥಾ ।।  ೮೬೮ ।।  </div>
				<div class="verse">ನದ್ಯಾಸ್ತೀರೇ ಫಲಾನೀವ ಪ್ರತ್ಯಕ್ಷಾದ್ಯನಪೇಕ್ಷತಃ ।।<br />ಕಿಮಿವೇಹಾನ್ಯಮಾನೇಷು ತವಾಪೇಕ್ಷಾಽಭಿಧಾಶ್ರುತೇಃ ।।  ೮೬೯ ।।  </div>
				<div class="verse">ಪ್ರಮಾತಾ ಚ ಪ್ರಮಾಣಂ ಚ ಪ್ರಮೇಯೋ ನಿಶ್ಚಿತಿಸ್ತಥಾ ।।<br />ಯತ್ಸಾಂನಿಧ್ಯಾತ್ಪ್ರಸಿಧ್ಯನ್ತಿ ತತ್ಸಿದ್ಧೌ ಕಿಮಪೇಕ್ಷತೇ ।।  ೮೭೦ ।।  </div>
				<div class="verse">ಜಾಗ್ರತ್ಸ್ವಪ್ನಸುಷುಪ್ತೇಷು ಘಟೋಽಯಮಿತಿ ಸಂವಿದಃ ।।<br />ವ್ಯವಧಾನಂ ನ ಚೇಹಾಸ್ತಿ ತದ್ಭಾವಾಭಾವಸಾಕ್ಷಿತಃ ।।  ೮೭೧ ।।  </div>
				<div class="verse">ಇದಮೇವಮಿದಂ ನೈವಮಿತಿ ಬುದ್ಧಿರ್ವಿಭಾಗಭಾಕ್ ।।<br />ಅನಾತ್ಮಿಕಾಽಽತ್ಮವತ್ಯತ್ರ ಯೇನಾಸೌ ಕಿಮಪೇಕ್ಷತೇ ।।  ೮೭೨ ।।  </div>
				<div class="verse">ಕರ್ತ್ರಾದಿವ್ಯಾಪೃತೇಃ ಪೂರ್ವಮಸಂಕೀರ್ಣಮುಪಾಧಿಭಿಃ ।।<br />ಅವಿಕ್ಷಿಪ್ತಮಸಂಸುಪ್ತಂ ಹ್ಯನುಭವನ್ಕಿಮಪೇಕ್ಷತೇ ।।  ೮೭೩ ।।  </div>
				<div class="verse">ಪ್ರಮಾಣಮಪ್ರಮಾಣಂ ಚ ಪ್ರಮಾಭಾಸಸ್ತಥೈವ ಚ ।।<br />ಕುರ್ವನ್ತ್ಯೇವ ಪ್ರಮಾಂ ಯತ್ರ ತದಸಂಭಾವನಾ ಕುತಃ ।।  ೮೭೪ ।।  </div>
				<div class="verse">ಪ್ರಾಮಾಣ್ಯಮೇತತ್ಪೃಷ್ಠೇನ ಕಸ್ಮಾನ್ನಾಸ್ತ್ಯಭಿಥಾಶ್ರುತೇಃ ।।<br />ನಿಯೋಗಸ್ಯಾಪಿ ಮಾನತ್ವಂ ನಾನಪೇಕ್ಷ್ಯ ಪ್ರಮಾಮಿಮಾಮ್ ।।  ೮೭೫ ।।  </div>
				<div class="verse">ಪಶ್ಯೇದಾತ್ಮಾನಮಿತ್ಯಾದಿ ವಾಕ್ಯಂ ಯತ್ಸ್ಯಾದ್ವಿಧಾಯಕಮ್ ।। <br />ಜ್ಞಾನಕರ್ತವ್ಯತಾಯಾಂ ತನ್ನಿಯೋಜ್ಯ ಪುರುಷಂ ಪ್ರತಿ ।।  ೮೭೬ ।।  </div>
				<div class="verse">ಸ್ವವ್ಯಾಪಾರೇಽನಪೇಕ್ಷ್ಯೈವ ವಸ್ತುವೃತ್ತಂ ವಚೋ ಯತಃ ।।<br />ನಿಯುಙ್ಕೇ ಪುರುಷಂ ತಸ್ಮಾದ್ವಸ್ತುವೃತ್ತಂ ಸುದುರ್ಲಭಮ್ ।।  ೮೭೭ ।।  </div>
				<div class="verse">ಸ್ವಶಕ್ತ್ಯನನುರೂಪಂ ಚೇತ್ಕಾರ್ಯಂ ವಾಕ್ಯಶತೈರಪಿ ।। <br />ನಿಯುಕ್ತೋಽಪಿ ನ ತತ್ಕರ್ತುಮಲಂ ಶಕ್ಯೇ ಸ ಹೀಶ್ವರಃ ।।  ೮೭೮ ।।  </div>
				<div class="verse">ಅಭಿಧಾಶ್ರುತಿಶ್ಚೇತ್ತತ್ಸಿದ್ಧೌ ವ್ಯಾಯಚ್ಛೇತ ಪ್ರಯತ್ನತಃ ।।<br />ವಿಧಿವರ್ತ್ಮಾನುಗಾಮಿತ್ವಾನ್ನಾರ್ಥಸ್ಪೃಕ್ಸಾಽಸ್ವತನ್ತ್ರತಃ ।।  ೮೭೯ ।।  </div>
				<div class="verse">ಸ್ವಮಾಂಸಾನ್ಯಪಿ ಖಾದನ್ತಿ ನಿಯೋಗಾನತಿಲಙ್ಘಿನಃ ।।<br />ಜಹತ್ಯಪಿ ಪ್ರಿಯಾನ್ಪ್ರಾಣಾಞ್ಶಕ್ಯತ್ವಾದೇವ ನಾನ್ಯತಃ ।।  ೮೮೦ ।।  </div>
				<div class="verse">ಅಶಕ್ಯೇ ವಿನಿಯುಕ್ತೋಽಪಿ ಕೃಷ್ಣಲಾಞ್ಶ್ರಪಯೇದಿತಿ ।। <br />ಸರ್ವಾತ್ಮನಾಽಪ್ಯಸೌ ಕುರ್ವನ್ಕುರ್ಯಾತ್ತಸ್ಕರಕನ್ದುವತ್ ।।  ೮೮೧ ।।  </div>
				<div class="verse">ಜ್ಞಾನಸ್ಯ ವಸ್ತುತನ್ತ್ರತ್ವಾನ್ನೋಪಾಸನಸಮುತ್ಥಿತಿಃ ।।<br />ನ ಚಾಽಽವೃತ್ತ್ಯಾ ಪ್ರಮೋತ್ಪತ್ತಿಂ ಪ್ರಮಾಣಾನಿ ಪ್ರಕುರ್ವತೇ ।।  ೮೮೨ ।।  </div>
				<div class="verse">ನಾರ್ಥಸ್ಪೃಗ್ಭಾವನಾ ಚೇತ್ಸ್ಯಾಹ್ಬ್ರಹ್ಮಧೀಜನ್ಮನೇ ನ ಸಾ ।।<br />ಶುಕ್ತಿಕಾಜ್ಞಾನಸಂಭೂತೌ ನ ಸ್ವಭ್ಯಸ್ತಾಽಪಿ ರೂಪ್ಯಧೀಃ ।।  ೮೮೩ ।।  </div>
				<div class="verse">ದ್ರಷ್ಟವ್ಯಶ್ಚೇದ್ಭವೇದಾತ್ಮಾ ಸ್ಯಾನ್ನಿಯೋಗಸ್ತಥಾಽಽತ್ಮನಿ ।।<br />ನಿಷೇಧಾದ್ದರ್ಶನಸ್ಯೇಹ ನ ನಿಯೋಗೋಽಸ್ತ್ಯತಃ ಪರೇ ।।  ೮೮೪ ।।  </div>
				<div class="verse">ಮನುತೇ ಯನ್ನ ಮನಸಾ ಮತಂ ಯೇನ ಮನಃ ಸದಾ ।।<br />ಬ್ರಹ್ಮ ವಿದ್ಧಿ ತದೇವ ತ್ವಂ ನ ತ್ವಿದಂ ಯದುಪಾಸತೇ ।।  ೮೮೫ ।।  </div>
				<div class="verse">ಶುಙ್ಗಗ್ರಾಹಿಕಯಾ ಶ್ರುತ್ಯಾ ಬ್ರಹ್ಮತಾಽಪೋದಿತಾ ಸ್ಫುಟಮ್ ।।<br />ಉಪಾಸ್ಯತ್ವೈಕದೋಷೇಣ ನಿಯೋಗೋಽತೋಽತ್ರ ನೇಷ್ಯತೇ ।।  ೮೮೬ ।।  </div>
				<div class="verse">ಜ್ಞಾತಾಜ್ಞಾತಾಪನಿಹುತ್ಯಾ ಜ್ಞಾತೃಭಾವಾದಿಸಾಕ್ಷಿಣಃ ।।<br />ಬ್ರಹ್ಮ ವಿದ್ಧಿ ತದೇವೇತಿ ಬ್ರಹ್ಮತಾ ಚ ಸಮರ್ಪಿತಾ ।।  ೮೮೭ ।।  </div>
				<div class="verse">ವಾಕ್ಯಾರ್ಥಜ್ಞಾನಕಾಲೇ ಯಃ ಪದಾರ್ಥೋ ನೈವ ವಿದ್ಯತೇ ।।<br />ಕರ್ತವ್ಯಃ ಕಾರಕಾಪೇಕ್ಷೋ ವಿಧೇಯಃ ಸ ನ ಸಂಶಯಃ ।।  ೮೮೮ ।।  </div>
				<div class="verse">ವಿಪರೀತಸ್ತತೋ ಯಸ್ತು ವಾಕ್ಯಾದೇವ ಚ ಗಮ್ಯತೇ ।।<br />ನಿತ್ಯೋಽಕರ್ಮಪ್ರಯುಕ್ತಃ ಸ ನ ವಿಧೇಯಃ ಕಥಂಚನ ।।  ೮೮೯ ।।  </div>
				<div class="verse">ಯಥಾವಸ್ತು ಹಿ ಯಾ ಬುದ್ಧಿಃ ಸಮ್ಯಗ್ಜ್ಞಾನಂ ತದೇವ ನಃ ।।<br />ಪೌರುಷಾಯಾಸಮಾತ್ರೋತ್ಥಮಜ್ಞಾನಂ ರಜತಾದಿವತ್ ।।  ೮೯೦ ।।  </div>
				<div class="verse">ವಸ್ತುಮಾತ್ರಾನುರೋಧಿತ್ವಾತ್ಸಮ್ಯಗ್ಜ್ಞಾನಸ್ಯ ದುಷ್ಕರಮ್ ।।<br />ನಿಯೋಗಾನುಪ್ರವೇಶೇನ ವಸ್ತುತತ್ತ್ವಾವಬೋಧನಮ್ ।।  ೮೯೧ ।।  </div>
				<div class="verse">ಅಭಿಧೇಯಂ ನ ಯದ್ವಸ್ತುಪ್ರತ್ಯಯಶ್ಚ ನ ಢೌಕತೇ ।।<br />ನಿಯುಕ್ತೋಽಪಿ ನಿಯೋಗೇನ ತಾದೃಙ್ನೈವೇಕ್ಷಿತುಂ ಕ್ಷಮಃ ।।  ೮೯೨ ।।  </div>
				<div class="verse">ಅಪಿ ಮಾನಾನ್ತರಪ್ರಾಪ್ತಂ ವಸ್ತುವೋಧಂ ನಿವರ್ತಯೇತ್ ।।<br />ನಿಯೋಗಾರ್ಥಾನುರೋಧೇನ ಯದಿ ವಸ್ತ್ವವಬೋಧ್ಯತೇ ।।  ೮೯೩ ।।  </div>
				<div class="verse">ಮಾನಾನ್ತರೋತ್ಥವಿಜ್ಞಾನಪ್ರಾಪ್ತಾಬೇವ ನಿಯುಜ್ಯತೇ ।।<br />ನಿಯೋಗಾದೇವ ತದ್ಬುದ್ಧೌ ನಿಯೋಗತ್ವಂ ಭವೇದ್ಯತಃ ।।  ೮೯೪ ।।  </div>
				<div class="verse">ಭಾವ್ಯತೇಽಸನ್ನಪೀಹಾರ್ಥಸ್ತಸ್ಯಾನ್ಯತ್ರ ಪ್ರಸಿದ್ಧಿತಃ ।।<br />ಬ್ರಹ್ಮಣಸ್ತ್ವಪ್ರಸಿದ್ಧತ್ವಾತ್ಕ್ರಿಯತೇಽಸೂತ್ರಕಃ ಪಟಃ ।।  ೮೯೫ ।।  </div>
				<div class="verse">ಕ್ರಿಯತೇಽಲೌಕಿಕೋಽಪ್ಯರ್ಥಃ ಪದಾರ್ಥಾನ್ವಯರೂಪತಃ ।।<br />ಅವಾರ್ಕ್ಯಾಥಾತ್ಮಕಂ ಬ್ರಹ್ಮ ತೇನಾದೋ ದುಷ್ಕರಂ ಮತಮ್ ।।  ೮೯೬ ।।  </div>
				<div class="verse">ಅವಾಕ್ಯಾರ್ಥಾತ್ಮಕಂ ಬ್ರಹ್ಮ ಕುತೋಽಜ್ಞಾಯೀತಿ ಕಥ್ಯತಾಮ್ ।।<br />ವಾಕ್ಯಾತಿರೇಕಿ ತನ್ಮಾನಂ ನಾನ್ಯತ್ಕಿಂಚಿತ್ತ್ವಯೇಷ್ಯತೇ ।।  ೮೯೭ ।।  </div>
				<div class="verse">ಅಥಾನ್ಯದಪಿ ತನ್ಮಾನಂ ಭವತಾಽಭ್ಯುಪಗಮ್ಯತೇ ।।<br />ತಾವತೈವ ಕೃತಾರ್ಥತ್ವಾದ್ವ್ಯರ್ಥಂ ಧ್ಯಾನಾದಿಚೇಷ್ಟಿತಮ್ ।।  ೮೯೮ ।।  </div>
				<div class="verse">ನಿದಿಧ್ಯಾಸನಶಬ್ದೇನ ಸಮ್ಯಗ್ಜ್ಞಾನಂ ವಿವಕ್ಷಿತಮ್ ।।<br />ಉಕ್ತಾನುವಚನೇ ತಸ್ಯ ವಿಜ್ಞಾನೇನೇತಿನಿರ್ಣಯಾತ್ ।।  ೮೯೯ ।।  </div>
				<div class="verse">ಬ್ರಹ್ಮ ಸಂಸರ್ಗರೂಪಂ ಚೇದ್ವಾಕ್ಯಾದಧ್ಯವಸೀಯತೇ ।।<br />ತಾವನ್ಮಾತ್ರಪ್ರಮಾಣತ್ವಾತ್ತಾದೃಗೇವಾಸ್ತು ತನ್ಮಿತೇಃ ।।  ೯೦೦ ।।  </div>
				<div class="verse">ಯಾದೃಕ್ತದ್ಗಮ್ಯತೇ ಮಾನಾತ್ತತ್ತಾದೃಙ್ನೇತಿ ಗೀಃಕುತಃ ।।<br />ಅಮಾನಾತ್ಕಲ್ಪ್ಯತೇ ಯಾದೃಕ್ತತ್ತಥೈವೇತಿ ಸಾಹಸಮ್ ।।  ೯೦೧ ।। </div>
				<div class="verse">ಘಟಾಕಾಶೋ ಮಹಾಕಾಶ ಏವಮಾದ್ಯುಕ್ತಿತೋಽಪಿ ನಃ ।।<br />ಅಸಂಸೃಷ್ಟಾರ್ಥಬೋಧಃ ಸ್ಯಾದ್ಯಥೈವಂ ಸದಸೀತ್ಯತಃ ।।  ೯೦೨ ।।  </div>
				<div class="verse">ವಿಜ್ಞಾಯ ಪ್ರಜ್ಞಾಮಿತ್ಯಸ್ಯ ನ ಚಾರ್ಥೋಽಯಂ ವಿವಕ್ಷಿತಃ ।। <br />ಯಥಾ ತಥಾಽತಿಯತ್ನೇನ ತತ್ರೈವೈತತ್ಪ್ರವಕ್ಷ್ಯತೇ ।।  ೯೦೩ ।।  </div>
				<div class="verse">ಸ್ವರೂಪಾನೂಕ್ತಿಮಾತ್ರತ್ವಾದಪ್ರಾಮಾಣ್ಯಂ ಮತಂ ಯದಿ ।।<br />ತತ್ತ್ವಮಸ್ಯಾದಿವಾಕ್ಯಾನಾಂ ಸೋಽರೋದೀದಿತಿವಾಕ್ಯವತ್ ।।  ೯೦೪ ।।  </div>
				<div class="verse">ಪ್ರಾಮಾಣ್ಯಹೇತುಸದ್ಭಾವಾನ್ನಾಪ್ರಾಮಾಣ್ಯಮಿಹೇಷ್ಯತೇ ।।<br />ಫಲವನ್ನಿಶ್ಚಿತಜ್ಞಾನಜನ್ಮ ಪ್ರಾಮಾಣ್ಯಕಾರಣಮ್ ।।  ೯೦೫ ।।  </div>
				<div class="verse">ತಾದೃಗ್ಯತ್ರಾಸ್ತಿ ತನ್ಮಾನಂ, ನಾಸ್ತಿ ಯತ್ರ ನ ನನ್ಮಿತಿಃ ।। <br />ತತ್ತ್ವಮಸ್ಯಾದಿವಾಕ್ಯಾರ್ಥಶ್ರವಣಾನನ್ತರಂ ನ ಕಿಮ್ ।।  ೯೦೬ ।।  </div>
				<div class="verse">ಫಲವನ್ನಿಶ್ಚಿತಜ್ಞಾನಜನ್ಮ ಸಾಕ್ಷಾತ್ಸಮೀಕ್ಷ್ಯತೇ ।।<br />ತಸ್ಮಿನ್ಸತ್ಯಪ್ರಮಾಣತ್ವಂ ಕಿಮಿವೇಹೋಚ್ಯತೇ ತ್ವಯಾ ।।  ೯೦೭ ।।  </div>
				<div class="verse">ಸೋಽರೋದೀದಿತಿ ವಾಕ್ಯೇಭ್ಯೋ ನಿಶ್ಚಿತಂ ಫಲವಚ್ಚ ಕಿಮ್ ।।<br />ಜಾಯತೇ ಯದಿ ವಿಜ್ಞಾನಂ ಪ್ರಾಮಾಣ್ಯಂ ಕೇನ ವಾರ್ಯತೇ ।।  ೯೦೮ ।।  </div>
				<div class="verse">ಅಥ ನೈತದಮಾನತ್ವಂ ಕಾಮಮಸ್ತು ನ ವಾರ್ಯತೇ ।।<br />ಫಲವನ್ನಿಶ್ಚಿತಜ್ಞಾನಜನಕಸ್ಯ ಕಿಮಾಗತಮ್ ।।  ೯೦೯ ।।  </div>
				<div class="verse">ಅಥೈತಸ್ಯಾಪ್ರಮಾಣತ್ವಂ ಮಾನತ್ವಂ ಕೇತಿ ಭಣ್ಯತಾಮ್ ।।<br />ಯತ್ರಾಪ್ಯಭೀಷ್ಟಂ ಮಾನತ್ವಂ ತತ್ರಾಪ್ಯೇತ್ಯಪ್ರಮಾಣತಾ ।।  ೯೧೦ ।।  </div>
				<div class="verse">ನರಪ್ರವೃತ್ತಿಸದ್ಭಾವಾನ್ನನು ತಸ್ಯ ಪ್ರಮಾಣತಾ ।।<br />ಜ್ಯೋತಿಷ್ಟೋಮಾದಿವಾಕ್ಯಸ್ಯ ಬ್ರಹ್ಮಾಸ್ಮೀತ್ಯತ್ರ ತನ್ನ ತು ।।  ೯೧೧ ।।  </div>
				<div class="verse">ಪ್ರಾಮಾಣ್ಯಹೇತುಸದ್ಭಾವಾನ್ನೈತತ್ಸಾಧ್ವಭಿಧೀಯತೇ ।।<br />ಹೇತುಶ್ಚಾಭಿಹಿತೋಽಸ್ಮಾಭಿಃ ಪ್ರವೃತ್ತಿರ್ನ ತು ಕಾರಣಮ್ ।।  ೯೧೨ ।।  </div>
				<div class="verse">ಅಲಂಕಾರೋಽಯಮಸ್ಮಾಕಂ ಯದಶೇಷಪ್ರವರ್ತನ -<br />ವೀಜಪ್ರಧ್ವಂಸಕೃಜ್ಜ್ಞಾನಫಲವಜ್ಜನ್ಮಕಾರಿತಾ ।।  ೯೧೩ ।।  </div>
				<div class="verse">ಯಥೋಕ್ತೇನ ವಿಚಾರೇಣ ವಿಧಿತ್ರಯನಿಷೇಧನಮ್ ।।<br />ಕೃತಂ ತನ್ನಿತ್ಯಸಂಪ್ರಾಪ್ತಿಹೇತೂಕ್ತ್ಯಾಽನವಶೇಷತಃ ।।  ೯೧೪ ।।  </div>
				<div class="verse">ತಮೇವೇತಿ ಚ ವಾಕ್ಯಸ್ಯ ವಿಧ್ಯಸಂಭವಮಬ್ರುವಮ್ ।।<br />ಸ್ವರಸೇನೈವ ಸಂಪ್ರಾಪ್ತೇಸ್ತಥಾಽಽತ್ಮೋಪಾಸನಸ್ಯ ಚ ।।  ೯೧೫ ।।  </div>
				<div class="verse">ಆತ್ಮಾನಮನುಪಾಸ್ಯೇಹ ನಾನಾತ್ಮಾನಂ ಜನೋಽಪಿ ಹಿ ।।<br />ಉಪಾಸ್ತೇ ತೇನ ತತ್ಪ್ರಾಪ್ತಿರ್ನಿತ್ಯೈವೇತ್ಯಭಿಧೀಯತೇ ।।  ೯೧೬ ।।  </div>
				<div class="verse">ಅಹಂಪ್ರತ್ಯಯಗಮ್ಯತ್ವೇ ಹ್ಯಭ್ಯುಪೇತೇಽಪಿ ಚಾಽಽತ್ಮನಃ ।।<br />ಅನಾತ್ಮಪ್ರತ್ಯಯೋತ್ಪತ್ತಿರಹಂಪ್ರತ್ಯಯಪೂರ್ವಿಕಾ ।।  ೯೧೭ ।।  </div>
				<div class="verse">ಆತ್ಮಾಽಽತ್ಮಾನಂ ಸದೋಪಾಸ್ತೇ ತತ್ಪ್ರತ್ಯಯಸಮನ್ವಯಾತ್ ।।<br />ನಿಃಶೇಷಾನಾತ್ಮಬುದ್ಧೀನಾಂ ನಿತ್ಯಪ್ರಾಪ್ತಮುಪಾಸನಮ್ ।।  ೯೧೮ ।।  </div>
				<div class="verse">ವಿಜ್ಞಾನಕಾರಣತ್ವೇಽಪಿ ಹ್ಯಭ್ಯುಪೇತೇಽನ್ತರಾತ್ಮನಃ ।।<br />ನಿತ್ಯೋಪಾಸನಸಂಪ್ರಾಪ್ತಿಸ್ತಜ್ಜ್ಞಾನಾನಾಂ ತದನ್ವಯಾತ್ ।।  ೯೧೯ ।।  </div>
				<div class="verse">ಅಭ್ಯುಪೇತೇಽಪಿ ಚ ವಿಧೌ ನ ಪ್ರವೃತ್ತಿರಿಹೇಷ್ಯತೇ ।।<br />ಸರ್ವಮಾತ್ಮೇತಿ ಸಂದೃಷ್ಟೇ ನ ಪ್ರವೃತ್ತಿರಹೇತುತಃ ।।  ೯೨೦ ।।  </div>
				<div class="verse">﻿ನಿಯಮಾರ್ಥೋ ವಿಧಿರಮಿತಿ ಭಾಷ್ಯಕೃತೋ ವಚಃ ।।<br />ಅಭ್ಯುಪೇತ್ಯಾಪಿ ವಕ್ಷ್ಯಮೀತ್ಯೇವಮೇತತ್ಸಮಞ್ಜಸಮ್ ।।  ೯೨೧ ।। </div>
				<div class="verse">ನ ಕಶ್ಚಿದಪಿ ಸಂಭಾವ್ಯೋ ಯಥೋಕ್ತಾನ್ಯಾಯಗೌರವಾತ್ ।। <br />ವಿಧಿರ್ಯತೋಽಭ್ಯುಪಗಮಾನ್ನಿಯಮೋಕ್ತಿರಿಯಂ ತತಃ ।।  ೯೨೨ ।।  </div>
				<div class="verse">ದರ್ಶನಂ ಕ್ರಿಯಮಾಣಂ ಹಿ ಕರ್ಮಾಽಽಶ್ರಿತ್ಯ ಪ್ರಸಿಧ್ಯತಿ ।।<br />ಆತ್ಮಾಽನಾತ್ಮಾ ಚ ತತ್ಕರ್ಮ ತದನ್ಯಸ್ಯಾಪ್ರಸಿದ್ಧಿತಃ ।।  ೯೨೩ ।।  </div>
				<div class="verse">ಯಥಾ ತಣ್ಡುಲನಿಷ್ಪತ್ತಿರವಘಾತಾದ್ಯಪೇಕ್ಷಯಾ ।।<br />ಸಿಧ್ಯೇದ್ದರ್ಶನನಿಷ್ಪತ್ತಿಸ್ತದ್ವದಾತ್ಮಾದ್ಯಪೇಕ್ಷಯಾ ।।  ೯೨೪ ।।  </div>
				<div class="verse">ಅವಘಾತಸ್ಯ ಪಾಕ್ಷಿಕ್ಯಾಂ ಪ್ರಾಪ್ತೌ ಯದ್ವನ್ನಿಯಮ್ಯತೇ ।। <br />ಅವಹನ್ಯಾದಿತಿ ತಥಾ ಹ್ಯಾತ್ಮೋಪಾಸ್ತಿರ್ನಿಯಮ್ಯತೇ ।।  ೯೨೫ ।।  </div>
				<div class="verse">ಅನಾತ್ಮೋಪಾಸನಪ್ರಾಪ್ತೌ ಧ್ಯಾಯೇದಾತ್ಮಾನಮಿತ್ಯತಃ..<ಬ್ರ್ />ಅನಾತ್ಮೋಪಾಸ್ತೇಃ ಸಾಮರ್ಥ್ಯಾನ್ನಿವೃತ್ತಿರ್ನ ತು ಶಬ್ದತಃ ।।  ೯೨೬ ।।  </div>
				<div class="verse">ಯದ್ಯಾತ್ಮೋಪಾಸನಾಪ್ರಾಪ್ತಿಃ ಕಚಿತ್ಸಂಭಾವ್ಯತೇಽಞ್ಜಸಾ ।।<br />ಅವಘಾತಾದಿವತ್ಕಾಮಂ ನಿಯಮೋಽಸ್ತು ತಥಾ ಸತಿ ।।  ೯೨೭ ।। </div>
				<div class="verse">ಪ್ರತ್ಯಗರ್ಥಮನಾಲಿಙ್ಗ್ಯ ನ ಪರಾಗ್ವರ್ತಿ ಕಿಂಚನ ।।<br />ವಿಜ್ಞಾನಂ ಜಾಯತೇ ಯಸ್ಮಾದಾತ್ಮೋಪಾಸ್ತಿಃ ಸದಾ ತತಃ ।।  ೯೨೮ ।।  </div>
				<div class="verse">ಪ್ರಾಗಪ್ಯನಾತ್ಮಸಂಬನ್ಧಾಜ್ಜನ್ಮನೈವಾಽಽತ್ಮಕರ್ಮಕಮ್ ।।<br />ವಿಜ್ಞಾನಂ ನಿಖಿಲಂ ಯಸ್ಮಾನ್ನಿತ್ಯಪ್ರಾಪ್ತಿರತೋ ಭವೇತ್ ।।  ೯೨೯ ।।  </div>
				<div class="verse">ಉಪಾಸ್ಯಾರ್ಥಾತಿರೇಕೇಣ ನ ಚೋಪಾಸನಕೃದ್ಧಿರುಕ್ ।।<br />ಸಂಭಾವ್ಯೋ ನಿಯಮವಿಧಿರತೋ ನಾಽಽತ್ಮನ್ಯಭೇದತಃ ।।  ೯೩೦ ।।  </div>
				<div class="verse">ಉಕ್ತಂ  ಚ ನ್ಯಾಯಮಾಪೇಕ್ಷ್ಯ ನಿಯಮೋಽತ್ಯನ್ತದುರ್ಲಭಃ ।।<br />ವಿಧೇರ್ದೌರ್ಬಲ್ಯಸಿದ್ಧ್ಯರ್ಥಮತೋ ಭಾಷ್ಯಕೃದುಕ್ತವಾನ್ ।।  ೯೩೧ ।।  </div>
				<div class="verse">ಮುಕ್ತೇಷ್ವಾದಿವದಿತ್ಯಾದಿ ಯಚ್ಚ ಕಿಂಚಿತ್ಸಮೀರಿತಮ್ ।। <br />ತಸ್ಯಾಪ್ಯಸಂಭವಃ ಸ್ಪಷ್ಟ ಉಪರಿಷ್ಟಾತ್ಪ್ರವಕ್ಷ್ಯತೇ ।।  ೯೩೨ ।।  </div>
				<div class="verse">ಅನಾತ್ಮೋಪಾಸನಮಿದಮಿತಿಶಬ್ದಪ್ರಯೋಗತಃ ।।<br />ಪ್ರಿಯಮಿತ್ಯಾದೌ ದೃಷ್ಟತ್ವಾದಪ್ರಿಯೋಪಾಸನಂ ಗುಣಾತ್ ।।  ೯೩೩ ।। </div>
				<div class="verse">ಆತ್ಮೈಕಗುಣವತ್ತ್ವೇನ ನ ತ್ವತ್ರಾಽಽತ್ಮೈವ ಚಿನ್ತ್ಯತೇ ।।<br />ಆತ್ಮೋಪಾಸ್ಯತ್ವವಾಕ್ಯಾಚ್ಚ ವೈಲಕ್ಷಣ್ಯಂ ಶ್ರುತೇರ್ಭವೇತ್ ।।  ೯೩೪ ।।  </div>
				<div class="verse">ಆತ್ಮಾನಮಿತಿಕರ್ಮೋಕ್ತೇರ್ವೈಲಕ್ಷ್ಯಣ್ಯಮಿತಿಃ ಸ್ಫುಟಮ್‌ ।।<br />ಆತ್ಮೋಪಾಸ್ತಿನಿಷೇಧಾಚ್ಚ ನ ಪಶ್ಯನ್ತೀತಿ ವಾಕ್ಯತಃ ।।  ೯೩೫ ।।  </div>
				<div class="verse">ನಾಽಽತ್ಮೋಪಾಸ್ಯತ್ವಾವಗಮಾದ್ವಾಕ್ಯಶೇಷೇ ಭವೇದಿದಮ್ ।।<br />ಪದನೀಯಾನ್ತರತರಂ ಪ್ರಿಯಮಿತ್ಯಾದಿಶೇಷತಃ ।।  ೯೩೬ ।।  </div>
				<div class="verse">ಆತ್ಮಾನಂ ಪ್ರಿಯಮಿತ್ಯೇತದ್ವಾಕ್ಯಶೇಷೇಽವಗಮ್ಯತೇ ।।<br />ತಸ್ಮಾದಾತ್ಮೈವೋಪಾಸ್ಯಃ ಸ್ಯಾನ್ನಾನಾತ್ಮೋಪಾಸ್ಯ ಇಷ್ಯತೇ ।।  ೯೩೭ ।।  </div>
				<div class="verse">ಅಕೃತ್ಸ್ನತ್ವಾನ್ನಿಷೇಧಶ್ಚ ನ ತ್ವಾತ್ಮೋಪಾಸನಸ್ಯ ಸಃ ।। <br />ಶಬ್ದಜ್ಞಾನಾತಿವರ್ತಿತ್ವಖ್ಯಾಪನಾಯೇತಿಶಬ್ದನಮ್ ।।  ೯೩೮ ।। </div>
				<div class="verse">ಯತೋ ವಾಚೋ ನಿವರ್ತನ್ತೇ ನೇತಿ ನೇತ್ಯಾದಿಕಂ ತಥಾ ।।<br />ಏವಂ ಸತ್ಯರ್ಥವತ್ಸರ್ವಮನ್ಯಥಾ ತದನರ್ಥಕಮ್ ।।  ೯೩೯ ।।  </div>
				<div class="verse">ಅನಾತ್ಮಾರ್ಥಾಪನುತ್ಯರ್ಥಮಾತ್ಮಾನಮಿತಿ ಶಬ್ದ್ಯತೇ ।।<br />ನಾತೋ ವಾಕ್ಯಾನ್ತರಂ ತತ್ಸ್ಯಾದ್ಯಥೋಕ್ತಾರ್ಥಾನುವಾದತಃ ।।  ೯೪೦ ।।  </div>
				<div class="verse">ಆತ್ಮೇತ್ಯೇಷೋಪಾಸೀತೇತಿ ಹೇತುರತ್ರೋಪದಿಶ್ಯತೇ ।।<br />ಅಕಾರ್ತ್ಸ್ನ್ಯದೋಷಹಾನಾಯ ಪ್ರತೀಚಃ ಕೃತ್ಸ್ನತೋಚ್ಯತೇ ।।  ೯೪೧ ।।  </div>
				<div class="verse">ಆತ್ಮನೋಽನವಶೇಷೇಣ ಸಂಬನ್ಧೋಽನಾತ್ಮವಸ್ತುನಾ ।।<br />ರಜ್ಜುಸರ್ಪಾದಿವನ್ನಾತಃ ಪ್ರತೀಚಃ ಶಿಷ್ಯತೇ ಪರಾಙ್ ।।  ೯೪೨ ।। </div>
				<div class="verse">ಸರ್ವಮಜ್ಞಾತಮೇವ ಸ್ಯಾದ್ಯಸ್ಮಿನ್ನಜ್ಞಾತ ಆತ್ಮನಿ ।।<br />ಜ್ಞಾತೇ ಜ್ಞಾತಂ ಚ ಕೃತ್ಸ್ನೋಽಸೌ ತಾವತ್ತ್ವಾತ್ಸರ್ವವಸ್ತುನಃ ।।  ೯೪೩ ।।  </div>
				<div class="verse">ಯುಕ್ತ್ಯಾ ನಿರೂಪ್ಯಮಾಣಸ್ಯ ಹ್ವಾತ್ಮಾ ತತ್ತ್ವಮನಾತ್ಮನಃ ।।<br />ಪ್ರತ್ಯಾಖ್ಯಾತಃ ಸ ಚೇತ್ತೇನ ಕಾನಾತ್ಮಾ ಸಿಧ್ಯತಾಮಯಮ್ ।।  ೯೪೪ ।। </div>
				<div class="verse">ಅನಾತ್ಮತತ್ತವಮನ್ವೇತಿ ಹ್ಯಾತ್ಮಾಽಸಙ್ಗೋಽಗುಣೋಽದ್ವಯಃ ।।<br />ಸ್ವತಃ ಸಿದ್ಧೌ ನ ಚೇತ್ಸಿಧ್ಯೇತ್ಕಿಮನ್ಯದ್ಭೇಷಜಂ ತತಃ ।।  ೯೪೫ ।। </div>
				<div class="verse">ಜ್ಞಾತಾಯಾಂ ಸ್ರಜಿ ತನ್ಮೋಹಕಲ್ಪಿತಾನಾಂ ಯಥೈಕತಾ ।।<br />ಪ್ರತೀಚ್ಯೇವಂ ತದಜ್ಞಾನಕ್ಲೃಪ್ತಾನಾಮೇಕತೇಷ್ಯತೇ ।।  ೯೪೬ ।।  </div>
				<div class="verse">ಆತ್ಮಶಬ್ದಾಭಿಧೇಯೇಽರ್ಥೇ ಪ್ರತ್ಯಕ್ಸಾಮಾನ್ಯರೂಪಕೇ ।।<br />ಅನ್ತರ್ಭವನ್ತಿ ನಿಖಿಲಾ ವಿಶೇಷಾ ಇತಿ ಕೇಚನ ।।  ೯೪೭ ।।  </div>
				<div class="verse">ಸಾಮಾನ್ಯೇನ ಸಮಸ್ತಂ ತದ್ವಿಶೇಷೈರ್ವ್ಯಸ್ತಮೇವ ಚ ।।<br />ಕೃತ್ಸ್ನಮೇವಂ ಪರಂ ಬ್ರಹ್ಮ ಸದೋಪಾಸೀತ ಯತ್ನತಃ ।।  ೯೪೮ ।।  </div>
				<div class="verse">ಅವಸ್ಥಾವದವಸ್ಥಾಭಿಃ ಕಚಿತ್ಕಾರ್ತ್ಸ್ನ್ಯಂ ಪ್ರಚಕ್ಷತೇ ।।<br />ಕಾರ್ಯಕಾರಣರೂಪೇಣ ಕಚಿದ್ವ್ಯಾಚಕ್ಷತೇ ತಥಾ ।।  ೯೪೯ ।।  </div>
				<div class="verse">ಭಾಗಭಾಗಿವಿಭಾಗೇನ ನಾಭಿನೇಮ್ಯರವತ್ತಥಾ ।। <br />ವ್ಯಾಚಕ್ಷತೇ ಮಹಾತ್ಮಾನಃ ಸಂಪ್ರದಾಯಬಲಾತ್ಕಿಲ ।।  ೯೫೦ ।।  </div>
				<div class="verse">ಅಕ್ಷರಾಣಾಮತಾತ್ಪರ್ಯಾದ್ಯುಕ್ತಿತಶ್ಚಾಪ್ಯಸಂಭವಾತ್ ।।<br />ಪ್ರತಿಪತ್ತುಂ ವಯಂ ತಾದೃಕ್ಶಕ್ರುಮೋ ನಾಞ್ಚಸಾ ಪರಮ್ ।।  ೯೫೧ ।।  </div>
				<div class="verse">ಅಜ್ಞಾತಂ ಜಗದಜ್ಞಾತೇ ಜ್ಞಾತೇ ಜ್ಞಾತಂ ಚ ಯತ್ರ ತತ್ ।। <br />ತದ್ಬ್ರಹ್ಮೈವಂವಿಧಂ ಕೃತ್ಸ್ನಂ ನ ಗೋವೃಕ್ಷಾದಿವನ್ಮತಮ್ ।।  ೯೫೨ ।।  </div>
				<div class="verse">ಸಾಮಾನ್ಯಾನಿ ವಿಶೇಷಾಶ್ಚ ವ್ಯಾವರ್ತನ್ತೇ ಪರಸ್ಪರಮ್ ।।<br />ಪ್ರಾಣಾದಿವದತಃ ಕಾರ್ತ್ಸ್ನ್ಯಂ ನ ತೇಷಾಂ ಯುಕ್ತಿಮದ್ಭವೇತ್ ।।  ೯೫೩ ।।  </div>
				<div class="verse">ತದಾನನ್ತ್ಯಾಚ್ಚ ತದ್ವೋಧೋ ನೇಶ್ವರೇಣಾಪಿ ಕಾರ್ತ್ಸ್ನ್ಯತಃ ।।<br />ಕ್ರಮಶೋಽಕ್ರಮಶೋ ವಾಽಪಿ ಶಕ್ಯಃ ಕುತಂ ಕದಾಚನ ।।  ೯೫೪ ।।  </div>
				<div class="verse">ತಾದಾತ್ಮ್ಯಭಾವನಾಯಾಂ ತು ಪುಂಸಾಂ ಸಂಭಾವನಾಽಪಿ ನ ।।<br />ಶಕ್ಯಾ ಸುನಿಪುಣೇನಾಪಿ ಕರ್ತುಂ ತದ್ವ್ಯಾಪೃತಿಃ ಕುತಃ ।।  ೯೫೫ ।।  </div>
				<div class="verse">ಗಙ್ಗಾವತಾರವನ್ನಾಪಿ ವಹೂಪಾಸಿತೃಕರ್ಮತಾ ।।<br />ಭಾವನೋಪಚಯಾಭಾವಾದೇಕೈಕಸ್ಮಿಂಸ್ತಥಾ ಸತಿ ।।  ೯೫೬ ।।  </div>
				<div class="verse">ದೇವೋ ಭೂತ್ವೈತಿ ವಿಬುಧಾನ್ಭಾವನೋಪಚಯಾನ್ನರಃ ।।<br />ಇತಿ ಸರ್ವಪದಾರ್ಥೇಷು ಪುಂಸೋಽಶಕ್ಯಾ ವಿಧಿತ್ಸಿತಮ್ ।।  ೯೫೭ ।।  </div>
				<div class="verse">ಯಜ್ಜ್ಞಾತಮಪಿ ಕಾರ್ತ್ಸ್ನ್ಯೇನ ತತ್ತದನ್ಯಚ್ಚ ನಾಞ್ಜಸಾ ।। <br />ಜ್ಞಾನೇನ ಜ್ಞಾಯತೇ ತಾದೃಕ್ಕೃತ್ಸ್ನಂ ಕಥಮಿಹೋಚ್ಯತೇ ।।  ೯೫೮ ।।  </div>
				<div class="verse">ಪರಾಗ್ವಸ್ತು ವಿರೋಧಿತ್ವಾತ್ಪ್ರತ್ಯಗ್ಬುದ್ಧ್ಯಾ ನ ಗಮ್ಯತೇ ।।<br />ಪರಾಞ್ಚೀತ್ಯಪಿ ಹೇತೂಕ್ತೇರ್ನಾತಃ ಪಿಣ್ಡಾದಿಕೃತ್ಸ್ನಧೀಃ ।।  ೯೫೯ ।।  </div>
				<div class="verse">ತಥಾಽಽತ್ಮನಿ ಚ ವಿಜ್ಞಾತೇ ಸರ್ವಂ ಜ್ಞಾತಂ ಭವೇದಿತಿ ।।<br />ಯೇನಾಶ್ರುತಂ ಶ್ರುತಮಿತಿ ಕಸ್ಮಿನ್ನ್ವಿತಿ ತಥಾ ಪರಮ್ ।।  ೯೬೦ ।।  </div>
				<div class="verse">ಆತ್ಮಸಾಮ್ಯಗ್ರಹೇಽಪ್ಯಾತ್ಮಭೇದಮಾತ್ರಗೃಹೀತಿತಃ ।।<br />ನೈವಾನಾತ್ಮಾರ್ಥಸಾಮಾನ್ಯವಿಶೇಷಾಣಾಂ ಗ್ರಹೋ ಭವೇತ್ ।।  ೯೬೧ ।।  </div>
				<div class="verse">ಸಮಸ್ತವ್ಯಸ್ತತಾದೃಷ್ಟಾವೇವಮಾದಿ ಸುದುರ್ಘಟಮ್ ।।<br />ಅಪೂರ್ವಾನಪರಾನನ್ತರಾವಾಹ್ಯೋಕ್ತಿಶ್ಚ ದುಃಸ್ಥಿತಾ ।।  ೯೬೨ ।।  </div>
				<div class="verse">ಪರಾಕ್ಪ್ರಮೇಯಮಾನಾನಾಂ ಪ್ರತ್ಯಗರ್ಥಧಿಯೋದಿತಃ ।।<br />ಬಾಧೋಽತೋಽಸಾಧ್ವಭಿಹಿತಂ ಸಮಸ್ತವ್ಯಸ್ತತಾಂ ಪ್ರತಿ ।।  ೯೬೩ ।।  </div>
				<div class="verse">ತಥೋಪಾಸ್ಯಸ್ಯ ಬ್ರಹ್ಮತ್ವೇ ಶ್ರುತ್ಯಾ ಸಾಕ್ಷಾನ್ನಿರಾಕೃತೇ ।।<br />ನೇದಂ ಯದಿದಮಿತ್ಯೇವಂ ಸಮಸ್ತವ್ಯಸ್ತತಾ ಕುತಃ ।।  ೯೬೪ ।।  </div>
				<div class="verse">ಸ್ಥೂಲಾದ್ಯಶೇಷಾಪಹ್ನುತ್ಯಾ ಚಾಕ್ಷರೇ ಪ್ರತ್ಯಗಾತ್ಮನಿ ।।<br />ಕಾರಣಾನ್ತಸ್ಯ ಜಗತ ಓತಪ್ರೋತೋಕ್ತಿತಸ್ತಥಾ ।।  ೯೬೫ ।।  </div>
				<div class="verse">ನ ಚ ಪ್ರತ್ಯಗ್ಧಿಯಾ ದ್ರಷ್ಟುಂ ಪರಾಗ್ವಸ್ತಿವಹ ಶಕ್ಯತೇ ।।<br />ಸಮಸ್ತವ್ಯಸ್ತತೈವಂ ಚ ನ ಮಾನಾದುಪಪದ್ಯತೇ ।।  ೯೬೬ ।।  </div>
				<div class="verse">ಮಾನಭೂಮೇಶ್ಚ ವ್ಯುತ್ಥಾಪ್ಯ ತಥಾ ವಿದಿತಭೂಮಿತಃ ।।<br />ಪ್ರತ್ಯಙ್ಭಾತ್ರಸ್ಯ ಬ್ರಹ್ಮೋಕ್ತೇಃ ಸಮಸ್ತವ್ಯಸ್ತತಾ ಕುತಃ ।।  ೯೬೭ ।।  </div>
				<div class="verse">ನ ಸಮಸ್ತಂ ನ ಚ ವ್ಯಸ್ತಂ ನೋಭಯಂ ಪ್ರತ್ಯಗಾತ್ಮನಿ ।। <br />ಪ್ರತ್ಯಕ್ಪ್ರವಣಯಾ ಬುದ್ಧ್ಯಾ ವೀಕ್ಷ್ಯತಾಂ ಯದಿ ಶಕ್ಯತೇ ।।  ೯೬೮ ।।  </div>
				<div class="verse">ಕಸ್ಮಾತ್ಪುನರಿದಂ ತ್ಯಕ್ತ್ವಾ ದೃಷ್ಟಾದೃಷ್ಟಾರ್ಥಸಾಧನಮ್ ।।<br />ಆತ್ಮೇತ್ಯೇವೋಪಾಸೀತೇತಿ ಮಹಾನ್ಯತ್ನಃ ಶ್ರುತೇರಿಹ ।।  ೯೬೯ ।।  </div>
				<div class="verse">ಪದನೀಯಮಿದಂ ಯಸ್ಮಾದನಾತ್ಮಭ್ಯಃ ಪರಂ ಪದಮ್ ।।<br />ಸರ್ವಜ್ಞೇಯಪುಮರ್ಥಾನಾಂ ಪ್ರತ್ಯಗ್ಜ್ಞಾನೇ ಸಮಾಪ್ತಿತಃ ।।  ೯೭೦ ।।  </div>
				<div class="verse">ನ ಹಿ ಪ್ರತೀಚಿ ವಿಜ್ಞಾತೇ ಕಶ್ಚಿದಪ್ಯವಶಿಷ್ಯತೇ ।।<br />ಜ್ಞೇಯೋಽರ್ಥಃ ಪುರುಷಾರ್ಥೋ ವಾ ಪದನೀಯಮತೋ ಭವೇತ್ ।।  ೯೭೧ ।।  </div>
				<div class="verse">ಅನಾತ್ಮಾರ್ಥೇ ತು ವಿಜ್ಞಾತೇ ಸ್ವಾಧ್ಯಸ್ತಾಹಿಪ್ರಬೋಧವತ್ ।।<br />ನ ಕಿಂಚಿತ್ಸ್ಯಾತ್ಪರಿಜ್ಞಾತಂ ನಾನಾತ್ಮಾಽತಃ ಪ್ರಮಿತ್ಸಿತಃ ।।  ೯೭೨ ।।  </div>
				<div class="verse">ಅಸ್ಯೇತಿ ಶೈಷಿಕೀ ಷಷ್ಠೀ ಕೃತ್ಸ್ನಸಂಗತ್ಯಪೇಕ್ಷಯಾ ।।<br />ಪ್ರತೀಚಾ ವ್ಯತಿರೇಕೀ ಸನ್ನಾನಾತ್ಮಾ ಹ್ಯೇತಿ ಸಂಗತಿಮ್ ।।  ೯೭೩ ।।  </div>
				<div class="verse">ನರ್ತೇ ವಿಭಾಗಂ ಸಂಬನ್ಧಃ ಪ್ರತೀಚಾಽನಾತ್ಮನೋಽಸ್ತಿ ಹಿ ।।<br />ಪ್ರತ್ಯಗರ್ಥೋಽವಿಭಾಗಾತ್ಮಾ ನಾತಃ ಸಂಗಚ್ಛತೇ ದ್ವಯಮ್ ।।  ೯೭೪ ।।  </div>
				<div class="verse">ಅತೋ ದುಃಸ್ಥಿತಸಿದ್ಧ್ಯೇತತ್ಪರಾಗ್ವಸ್ತ್ವನ್ತರಾತ್ಮನಿ ।।<br />ತಾವನ್ಮಾತ್ರೈಕಯಾಥಾತ್ಮ್ಯಾದ್ಬುದ್ಧ್ಯಾದೇ ರಜ್ಜುಸರ್ಪವತ್ ।।  ೯೭೫ ।।  </div>
				<div class="verse">ಪರಾಕ್ತಯೈಷ ಜ್ಞಾತೋಽಪಿ ಪ್ರತ್ಯಗ್ಯಾಥಾತ್ಮ್ಯಹೇತುತಃ ।।<br />ಅನಾತ್ಮಾಽಜ್ಞಾತ ಏವ ಸ್ಯಾಚ್ಛುಕ್ತಿಕಾರೂಪ್ಯಬೋಧವತ್ ।।  ೯೭೬ ।।  </div>
				<div class="verse">ನಿರ್ಧಾರಣೇ ವಾ ಷಷ್ಠೀಯಂ ಜ್ಞೇಯಾರ್ಥಸ್ಯಾವಧಾರಣಾತ್ ।।<br />ಪ್ರತೀಚೋ ಹ್ಯನಧಿಗತಾನ್ನಾನ್ಯೋಽನಧಿಗತೋ ಯತಃ ।।  ೯೭೭ ।।  </div>
				<div class="verse">ಜ್ಞಾತೋಽಪಿ ತದ್ವದೇವಾಸ್ಮಾನ್ನಾಽಽತ್ಮನೋ ವಿದ್ಯತೇ ಪರಃ ।।<br />ಪ್ರತ್ಯಗಜ್ಞಾನಹೇತುತ್ವಾತ್ತದನ್ಯಸ್ಯೇಹ ವಸ್ತುನಃ ।।  ೯೭೮ ।।  </div>
				<div class="verse">ಅನಾತ್ಮನೋಽಸ್ಯ ಸರ್ವಸ್ಯ ವ್ಯಾಕೃತಾವ್ಯಾಕೃತಾತ್ಮನಃ ।।<br />ಯಸ್ಮಾದಾತ್ಮಾ ಪರಂ ತತ್ತ್ವಂ ಪದನೀಯಮತೋ ಭವೇತ್ ।।  ೯೭೯ ।।  </div>
				<div class="verse">ಖಣ್ಡಾದೌ ಗೋತ್ವವದ್ಯಸ್ಮಾತ್ಪ್ರತ್ಯಗ್ದೃಷ್ಟ್ಯಾಽನ್ತರಾತ್ಮನಿ ।।<br />ಸಮೀಕ್ಷ್ಯತೇ ಹಿರುಙ್ಗನಾಪಿ ತೇನಾಸಾವಾತ್ಮತತ್ತ್ವಕಃ ।।  ೯೮೦ ।।  </div>
				<div class="verse">ಜ್ಞೇಯ ಆತ್ಮೈವ ನಾನಾತ್ಮಾ ಪದನೀಯತ್ವಕಾರಣಾತ್ ।। <br />ನನ್ವನ್ಯಜ್ಞಾನೇ ನಾನ್ಯಸ್ಯ ಕಚಿದಸ್ತ್ಯವಬುದ್ಧತಾ ।।  ೯೮೧ ।।  </div>
				<div class="verse">ಸತ್ಯಮೇವಂ ಭವೇದೇತದ್ಯದ್ಯಾತ್ಮಾಽಪ್ಯನ್ಯ ಇಷ್ಯತೇ ।।<br />ಆತ್ಮಾಽಸಾವನ್ಯ ಇತಿ ಚ ನಾನುನ್ಮತ್ತಸ್ಯ ಗೀರಿಯಮ್ ।।  ೯೮೨ ।।  </div>
				<div class="verse">ಅನೇನೇತಿ ತೃತೀಯೇಯಮಿತ್ಥಂಭೂತಾರ್ಥಲಕ್ಷಣ ।। <br />ಇದಂಧೀಶಬ್ದಗಮ್ಯಸ್ಯ ಪ್ರತ್ಯಙ್ಭಾತ್ರಸತತ್ತ್ವತಃ ।।  ೯೮೩ ।।  </div>
				<div class="verse">ಘಟೋ ನಾಸ್ತೀತಿ ಕೋಽನ್ವಸ್ಮಾನ್ಮಾನಾದರ್ಥಃ ಪ್ರತೀಯತೇ ।।<br />ಸಂವಿತ್ತಾವದಶೇಷೇಭ್ಯಃ ಪ್ರಮಾಣೇಭ್ಯೋಽವಸೀಯತೇ ।।  ೯೮೪ ।।  </div>
				<div class="verse">ನ ಸಂವಿದಃ ಪೃಥಕ್ತ್ವೇನ ನಾಪಿ ಸಂವಿದಿ ತದ್ಧಿಯಾ ।।<br />ಅನಾತ್ಮವಸ್ತೂತ್ಪ್ರಕ್ಷ್ಯಂ ಸ್ಯಾದ್ಯಥಾ ಸಂವಿದಿಯಂ ಸ್ವತಃ ।।  ೯೮೫ ।।  </div>
				<div class="verse">ಉಪಲಬ್ಧೋಽಸ್ತಿ ಸನ್ಕುಮ್ಭೋ ಲಮ್ಬೋಷ್ಠೋ ದೇಶಕಾಲವಾನ್ ।।<br />ಪೂರ್ವಪೂರ್ವಾತಿರೇಕೇಣ ನೋತ್ತರಾರ್ಥೋಽನುಭೂಯತೇ ।।  ೯೮೬ ।। </div>
				<div class="verse">ಕರ್ತ್ರಾದಿವ್ಯಾಪೃತೇಃ ಪೂರ್ವಂ ಸಂವಿತ್ಸ್ವಾತ್ಮನ್ಯವಸ್ಥಿತೇಃ ।।<br />ಅವಿಭಾಗಾದನಾಖ್ಯೇಯಾ ತದುದ್ಭೂತ್ಯ ಫಲಾಯತೇ ।।   ೯೮೭  ।। </div>
				<div class="verse">ಅಕ್ರಿಯೇಽಪಿ ಯಥಾ ವ್ಯೋಮ್ನಿ ದ್ಯುತ್ಪತ್ತಿಸ್ಥಿತಿಹಾನಿಭಿಃ ।।<br />ಜಗನ್ನನರ್ತಿ ಮಯ್ಯೇವಂ ಸದಸದ್ವಿಶ್ವರೂಪಭೃತ್ ।।  ೯೮೮ ।।  </div>
				<div class="verse">ನಞ್ಘಟಾರ್ಥಾವಪಹ್ನುತ್ಯ ಸಂವಿತ್ಸದ್ರೂಪಮಾತ್ರಯಾ ।।<br />ಅವಗತ್ಯಾತ್ಮನಾ ಸತ್ತ್ವಂ ಸರ್ವದೃಕ್ಸ್ಯಾದವಿಕ್ರಿಯಃ ।।  ೯೮೯ ।।  </div>
				<div class="verse">ದಿಗ್ವಿಭಾಗೋಽವಿಭಾಗೇಽಪಿ ವ್ಯೋಮ್ನಿ ಯದ್ವತ್ಪ್ರಕಲ್ಪಿತಃ ।।<br />ಪ್ರಧ್ವಸ್ತಾಶೇಷಭೇದೇಽಪಿ ಮಯಿ ಭಿನ್ನಧಿಯಸ್ತಥಾ ।।  ೯೯೦ ।।  </div>
				<div class="verse">ಕಥಂ ಪುನರಬೋಧೋತ್ಥಕ್ಲೃಪ್ತೋಪಾಯೇನ ನತ್ಪರಮ್ ।।<br />ಗಮ್ಯತೇ ಸತ್ಯಮಿತ್ಯಸ್ಯ ಪರಿಹೃತ್ಯೈ ಪರಂ ವಚಃ ।।  ೯೯೧ ।।  </div>
				<div class="verse">ಪರಮಾರ್ಥಾತ್ಮನಾಽಸತ್ಯಂ ಪದಂ ತದಪಿ ಬೋಧಕಮ್ ।। <br />ಸ್ವಾರ್ಥಸ್ಯೈವಮುಪಾಯತ್ವಮಸತ್ಯಸ್ಯಾಽಽತ್ಮನೀಕ್ಷ್ಯತಾಮ್ ।।  ೯೯೨ ।।  </div>
				<div class="verse">ಉಪಾಯಸತ್ಯತಾಂ ಮುಕ್ತ್ವಾ ನಾನ್ಯಾದೃಶ್ಯುಪಯುಜ್ಯತೇ ।।<br />ಸತ್ಯತಾಽತ್ರ ಹ್ಯುಪಾಯಾನಾಮುಪೇಯೇ ಕಿಂ ತಯೇಷ್ಯತೇ ।।  ೯೯೩ ।।  </div>
				<div class="verse">ಗವಾದಿಖುರಿಬಿಮ್ವೋ ವಾ ಪದಮಿತ್ಯುಪದಿಶ್ಯತೇ ।।<br />ಅನನ್ವಿತಾರ್ಥಸಿದ್ಧ್ಯರ್ಥಂ ದೃಷ್ಟಾನ್ತೋಽಯಂ ತಥಾ ಸತಿ ।।  ೯೯೪ ।।  </div>
				<div class="verse">ಗವಾದಿಬೋಧನಿರ್ವೃತ್ತಿಃ ಪದತಜ್ಜ್ಞಾನಹೇತುತಃ ।। <br />ಅನನ್ವಿತಪದಜ್ಞಾನಗೋಪಿಣ್ಡೈಕಾವಸಾಯಿನೀ ।।  ೯೯೫ ।।  </div>
				<div class="verse">ಯಥೈವಂ ನಾಮರೂಪಾದಿಪ್ರಪಞ್ಚೋಪಾಯಹೇತುತಃ ।।<br />ಅಪ್ರಪಞ್ಚಾತ್ಮಕೇ ಭೂಮ್ನಿ ಪ್ರತ್ಯಗ್ಬೋಧಃ ಪ್ರಜಾಯತೇ ।।  ೯೯೬ ।।  </div>
				<div class="verse">ಪ್ರಮಾಣಭೂಮಾವೈಕಾತ್ಮ್ಯಂ ವಿರೋಧಾನ್ನ ಪ್ರತೀಯತೇ ।।<br />ತಮೋನ್ವಯಾಪ್ರಮೇಯತ್ವಾತ್ತದಭಾವೇಽಪಿ ನೇಕ್ಷ್ಯತೇ ।।  ೯೯೭ ।। </div>
				<div class="verse">ನ ಹಿ ವಸ್ತ್ವಾತ್ಮನೈವಾಽಽತ್ಮಮೋಹಾದ್ಯುಚ್ಛಿತ್ತಯೇ ಕಚಿತ್ ।।<br />ಪ್ರಮಾಣನಿರಪೇಕ್ಷಂ ಸದ್ವಸ್ತ್ವಲಂ ಸ್ವಪ್ರಸಿದ್ಧಯೇ ।।  ೯೯೮ ।।  </div>
				<div class="verse">ಸಂಸಾರಾನವತಾರಃ ಸ್ಯಾನ್ಮಾನವೈಫಲ್ಯಮೇವ ಚ ।।<br />ಇತ್ಯೇತಸ್ಯೇಹ ಚೋದ್ಯಸ್ಯ ಪರಿಹಾರಾಯ ಚೋತ್ತರಮ್ ।।  ೯೯೯ ।।  </div>
				<div class="verse">ಯಥಾ ಗವಾತ್ಮನಾ ಸಾಕ್ಷಾದ್ಗಾಂ ವಿನ್ದೇದ್ಗೋಪದಾನುಗಃ ।।<br />ಪ್ರತ್ಯಕ್ಚೈತನ್ಯಸೃತ್ಯೈವಂ ವಿನ್ದೇತ್ತತ್ಪರಮಂ ಪದಮ್ ।।  ೧೦೦೦ ।।  </div>
				<div class="verse">ಪ್ರತ್ಯಕ್ತಯಾ ಯದಾಭಾತಿ ಹ್ಯಾಗಮಾಪಾಯಿಸಾಕ್ಷಿತಃ ।। <br />ದೇಹೇನ್ದ್ರಿಯಮನೋಧೀಷು ಚೈತನ್ಯಾಭಾಸರೂಪಕಮ್ ।।  ೧೦೦೧ ।।  </div>
				<div class="verse">ಜಡೇಷ್ವೇಕಮನೇಕೇಷು ಕೂಟಸ್ಥಂ ಕ್ಷಣಭಙ್ಗಿಷು ।।<br />ಅನಾತ್ಮಸು ತಥಾ ಚಾಽಽತ್ಮಾ ಸಂಹತೇಷ್ವಪ್ಯಸಂಹತಃ ।।  ೧೦೦೨ ।।  </div>
				<div class="verse">ತಸ್ಯಾವಾಕ್ಯಾರ್ಥರೂಪಸ್ಯ ಪದಮೇತತ್ಪ್ರಚಕ್ಷತೇ ।।<br />ಪದ್ಯತೇಽನೇನ ತದ್ಯಸ್ಮಾತ್ತೇನೇದಂ ಪದಮುಚ್ಯತೇ ।।  ೧೦೦೩ ।।  </div>
				<div class="verse">ಸ್ವಮಹಿಮ್ನೈವ ಚೇತ್ಸಿಧ್ಯೇದುಪಾಯಃ ಪರಮಾರ್ಥವತ್ ।।<br />ಸ್ವತಃ ಸಿದ್ಧೇರ್ನ ಮಿಥ್ಯಾತ್ವಂ ತಸ್ಯ ಸ್ಯಾತ್ಪರಮಾರ್ಥವತ್ ।।  ೧೦೦೪ ।।  </div>
				<div class="verse">ಪರಮಾರ್ಥಾದಭಿನ್ನಶ್ಚೇನ್ನಿತರಾಮಮೃಷಾತ್ಮತಾ ।।<br />ಇತ್ಯಾದಿ ಪೂರ್ವಮುಕ್ತಂ ಯದನುಸಂಧೇಯಮತ್ರ ತತ್ ।।  ೧೦೦೫ ।।  </div>
				<div class="verse">ನ ಸಾಮಾನ್ಯಂ ವಿಶೇಷೋ ವಾ ಯಥೈಕಾತ್ಮ್ಯೇಽವಗಮ್ಯತೇ ।।<br />ಉಕ್ತಮಪ್ಯುತ್ತರತ್ರೈತದಸಂತೋಷಾತ್ಪ್ರವಕ್ಷ್ಯತೇ ।।  ೧೦೦೬ ।।  </div>
				<div class="verse">ಪ್ರತ್ಯಗಾತ್ಮನಿ ವಿಜ್ಞಾತೇ ನಾಜ್ಞಾತಮವಶಿಷ್ಯತೇ ।।<br />ಅನೇನ ಹ್ಯೇತದಿತ್ಯುಕ್ತ್ಯಾ ತತ್ಪೂರ್ವಮುಪವರ್ಣಿತಮ್ ।।  ೧೦೦೭ ।।  </div>
				<div class="verse">ನಿಃಶೇಷಪುರುಷಾರ್ಥಾಪ್ತಿರ್ದುಃಖಹಾನಿಸ್ತು ತತ್ಫಲಮ್ ।।<br />ಯಥಾ ಹೇತ್ಯುಚ್ಯತೇ ಶ್ರುತ್ಯಾ ಸಾಧನಾಭಿನ್ನಮಾತ್ಮನಃ ।।  ೧೦೦೮ ।।  </div>
				<div class="verse">ನನು ಪ್ರತೀಚಿ ವಿದಿತೇ ತದನ್ಯದ್ವಿದಿತಂ ಭವೇತ್ ।।<br />ಜ್ಞಾನಾರ್ಥೇ ಪ್ರಕೃತೇ ಕಸ್ಮಾಲ್ಲಾಭಾರ್ಥೇನೋಪಸಂಹೃತಿಃ ।।  ೧೦೦೯ ।।  </div>
				<div class="verse">ಜ್ಞಾನಲಾಭಾರ್ಥಯೋರ್ಯಸ್ಮಾದೇಕಾರ್ಥತ್ವಂ ವಿವಕ್ಷಿತಮ್ ।।<br />ಅವಿದ್ಯಾಧ್ವಂಸಮಾತ್ರತ್ವಾತ್ತೇನಾತ್ರಾಸ್ತ್ವವಿರುದ್ಧತಾ ।।  ೧೦೧೦ ।।  </div>
				<div class="verse">ನಿತ್ಯಲಬ್ಧೈಕರೂಪಸ್ಯ ನಾಲಾಭೋಽಜ್ಞಾನತೋಽನ್ಯತಃ ।।<br />ಯಥೈವಂ ತಸ್ಯ ಲಾಭೋಽಪಿ ತಜ್ಜ್ಞಾನಾನ್ನಾನ್ಯತೋ ಭವೇತ್ ।।  ೧೦೧೧ ।।  </div>
				<div class="verse">ಆತ್ಮತಾ ಬ್ರಹ್ಮಣೋ ಲಾಭೋ ಬ್ರಹ್ಮತಾಽಪ್ಯಾತ್ಮನಃ ಫಲಮ್ ।।<br />ವ್ಯಾವರ್ತ್ಯಭೇದಾತ್ತದ್ಭಿತ್ತೇರೇಕಂ ವಸ್ತು ದ್ವಿರುಚ್ಯತೇ ।।  ೧೦೧೨ ।। </div>
				<div class="verse">ಬ್ರಹ್ಮತಾ ನಾಽಽತ್ಮನೋಽನ್ಯತ್ರ ನಾಽಽತ್ಮತಾ ಬ್ರಹ್ಮಣೋಽನ್ಯತಃ ।।<br />ಯತ ಏವಮತೋಽಭೇದೋ ಜ್ಞಾನಲಾಭಾರ್ಥಯೋರಿಹ ।।  ೧೦೧೩ ।।  </div>
				<div class="verse">ಲಬ್ಧೃಲಬ್ಧವ್ಯಯೋರ್ಭೇದೋ ಯತ್ರಾವಿದ್ಯೋತ್ಥಭೂಮಿಷು ।।<br />ಫಲಭೇದಃ ಕ್ರಿಯಾಭೇದಾತ್ತತ್ರ ಭಿನ್ನಾರ್ಥತಾ ತಯೋಃ . ೧೦೧೪ ।।  </div>
				<div class="verse">ಆಪ್ತಾಶೇಷಪುಮರ್ಥೋಽಪಿ ಪ್ರತ್ಯಗ್ಯಾಥಾತ್ಮ್ಯಮೋಹತಃ ।।<br />ಅಸರ್ವಜ್ಞೋ ಭವೇದಾತ್ಮಾ ತಥಾಽನಾಪ್ತಾರ್ಥ ಏವ ಚ ।।  ೧೦೧೫ ।।  </div>
				<div class="verse">ತತ್ರಾಽಽತ್ಮಾ ಲಬ್ಧಾಽವಿದ್ವಾನ್ಸ್ಯಾಲ್ಲಬ್ಧವ್ಯಂ ಚ ಕ್ರಿಯಾಫಲಮ್ ।। <br />ಉತ್ಪತ್ತ್ಯಾದ್ಯನ್ತರಾಯಂ ಸತ್ಕಾರಕೋಪಾತ್ತಿಪೂರ್ವಕಮ್ ।।  ೧೦೧೬ ।।  </div>
				<div class="verse">ತಾದೃಗ್ಲಬ್ಧೋಽಪ್ಯಲಬ್ಧಃ ಸ್ಯಾದವಿದ್ಯಾಮಾತ್ರಹೇತುತಃ ।।<br />ಆದ್ಯನ್ತಯೋರಭಾವಾಚ್ಚ ಸ್ವಪ್ನಪುತ್ರಾದಿಲಾಭವತ್ ।।  ೧೦೧೭ ।।  </div>
				<div class="verse">ವಿಪರೀತಸ್ವಭಾವೋಽತ ಆತ್ಮಲಾಭಃ ಸ್ವತಃ ಸದಾ ।।<br />ಅಜ್ಞಾನಹೇತೋರನ್ಯಾದೃಕ್ಸ ಚ ಜ್ಞಾನಾನ್ನಿವರ್ತತೇ ।।  ೧೦೧೮ ।।  </div>
				<div class="verse">ಆರಭ್ಯ ಸರ್ವಂ ವೇದೇತಿ ಜ್ಞಾನಾರ್ಥೇನೋಪಸಂಹೃತಿಮ್ ।।<br />ಅತೋಽನುವಿನ್ದೇದಿತ್ಯಾಹ ಲಾಭಾರ್ಥೇನೈವ ತತ್ಫಲೇ ।।  ೧೦೧೯ ।।  </div>
				<div class="verse">ಅಪ್ರಖ್ಯಾತೋ ಯಥೈವಾಽಽತ್ಮಾ ವ್ಯಾಕೃತೇ ಖ್ಯಾತಿಮೇಯಿವಾನ್ ।।<br />ಏವಂ ತದವಬೋಧಾನ್ನಾ ಖ್ಯಾತಿಮೇತ್ಯವಿನಶ್ವರೀಮ್ ।।  ೧೦೨೦ ।।  </div>
				<div class="verse">ಸಂಹತಿಶ್ಚಕ್ಷುರಾದೀನಾಂ ಶ್ಲೋಕಶಬ್ದೇನ ಭಣ್ಯತೇ ।।<br />ಯಥಾಽಽತ್ಮಾ ಸಂಹತಿಂ ಪ್ರಾಪದ್ವ್ಯಾಕೃತಃ ಕರಣಾದಿಭಿಃ ।।  ೧೦೨೧ ।।  </div>
				<div class="verse">ಏವಂ ವಿದ್ವಾನವಾಪ್ನೋತಿ ಪುತ್ರಾಮಾತ್ಯಾದಿಸಂಹತಿಮ್ ।। <br />ಉಕ್ತಜ್ಞಾನಪ್ರವೃತ್ತ್ಯರ್ಥಮರ್ಥವಾದೋಽಯಮಿಷ್ಯತೇ ।।  ೧೦೨೨ ।।  </div>
				<div class="verse">ನಿರೇಷಣಾನಾಂ ನೇದೃಗ್ಧಿ ಸಂಸಾರಂ ಪ್ರಜಿಹಾಸತಾಮ್ ।।<br />ಫಲಂ ಯುಕ್ತಂ ಪ್ರವೃತ್ತ್ಯಙ್ಗಮರ್ಥವಾದೋ ಭವೇದತಃ ।।  ೧೦೨೩ ।।  </div>
				<div class="verse">ಕೀರ್ತಿ ಚೈಕಾತ್ಮ್ಯವಿಜ್ಞಾನಂ ಶ್ಲೋಕಂ ಚೈಕಾತ್ಮ್ಯಸಂಗತಿಮ್ ।।<br />ಯಥೋಕ್ತವಸ್ತುವೇದ್ಯೇತತ್ಫಲಮಾಪ್ನೋತ್ಯಭೀಪ್ಸಿತಮ್ ।।  ೧೦೨೪ ।।  </div>
				<div class="verse">ಅವ್ಯಾಕೃತವ್ಯಾಕರಣಂ ಪ್ರತ್ಯಗ್ದರ್ಶನಸಿದ್ಧಯೇ ।।<br />ತದನ್ತರಾಯಸ್ತತ್ಸಕ್ತಿಸ್ತನ್ನಿವೃತ್ತೌ ಪರಾ ಶ್ರುತಿಃ ।।  ೧೦೨೫ ।।  </div>
				<div class="verse">ಶಬ್ದಾದಿಬಡಿಶಾಕೃಷ್ಟಚೇತಸಃ ಪ್ರತ್ಯಗೀಕ್ಷಣೇ ।। <br />ನ ಸಾಮರ್ಥ್ಯಂ ಯತಸ್ತೇಭ್ಯೋ ವ್ಯಾವೃತ್ತ್ಯರ್ಥಂ ಪರಾ ಶ್ರುತಿಃ ।।  ೧೦೨೬ ।।  </div>
				<div class="verse">ಹೇತ್ವನ್ತರೋಪದೇಶೋ ವಾ ಪದನೀಯತ್ವ ಆತ್ಮನಃ ।।<br />ತದೇತದಿತಿಶಾಸ್ರೇಣ ಭಣ್ಯತೇ ತದ್ವುಭುತ್ಸವೇ ।।  ೧೦೨೭ ।।  </div>
				<div class="verse">ಸಾಂಖ್ಯಮುಕ್ತಿನಿವೃತ್ತ್ಯರ್ಥಮಥವಾಽಸ್ತೂತ್ತರಾ ಶ್ರುತಿಃ ।।<br />ಪ್ರೇಯೋಗಿರಾಽಽತ್ಮನೋ ಯಸ್ಮಾನ್ನಿಷ್ಠಾಽಽನನ್ದಸ್ಯ ಭಣ್ಯತೇ ।।  ೧೦೨೮ ।।  </div>
				<div class="verse">ಪುತ್ರಾತ್ಪ್ರೇಯ ಇದಂ ತತ್ತ್ವಂ ವಿತ್ತಾತ್ಪ್ರಿಯತರಂ ತಥಾ ।।<br />ಪುತ್ರೋ ವಿತ್ತಂ ಚ ಲೋಕೇಽಪಿ ಪ್ರಸಿದ್ಧಂ ಪ್ರಿಯರೂಪತಃ ।।  ೧೦೨೯ ।।  </div>
				<div class="verse">ಈಯಸುಂಸ್ತಮವರ್ಥೇ ಸ್ಯಾತ್ಪುತ್ರಾದೀನಾಂ ಬಹುತ್ವತಃ ।।<br />ಛಾನ್ದಸತ್ವಾತ್ಪ್ರಿಯತಮಸ್ತಥಾಽಽತ್ಮಾ ಸಂಭವತ್ಯಪಿ ।।  ೧೦೩೦ ।।  </div>
				<div class="verse">ವಿತ್ತಾತ್ಪುತ್ರಃ ಪ್ರಿಯಃ ಪುತ್ರಾತ್ಪಿಣ್ಡಃ ಪಿಣ್ಡಾತ್ತಥೇನ್ದ್ರಿಯಮ್ ।।<br />ಇನ್ದ್ರಿಯೇಭ್ಯಃ ಪ್ರಿಯಃ ಪ್ರಾಣ ಆತ್ಮಾ ಪ್ರಿಯತಮಸ್ತತಃ ।।  ೧೦೩೧ ।।  </div>
				<div class="verse">ವಿತ್ತಂ ದ್ವಿವಿಧಮಪ್ಯತ್ರ ವಿತ್ತಶಬ್ದೇನ ಗೃಹ್ಯತೇ ।।<br />ದೇವಲೋಕಃ ಫಲಂ ಯಸ್ಮಾದ್ದೇವಸ್ಯಾಪಿ ನ ತತ್ಪದಮ್ ।।  ೧೦೩೨ ।।  </div>
				<div class="verse">ಪ್ರೀತಿಸಾಧನಹೇತುತ್ವಾತ್ಪ್ರಾಣಾದೌ ಪ್ರೀತಿರಿಷ್ಯತೇ ।।<br />ಬನ್ಧಕೀಪ್ರೀತಿವನ್ಮುಖ್ಯಾ ನೈವಾನಾತ್ಮಸು ಯುಜ್ಯತೇ ।।  ೧೦೩೩ ।।  </div>
				<div class="verse">ವ್ಯಾಧ್ಯಾದ್ಯುಪಪ್ಲುತೋ ಯಸ್ಮಾದ್ವಕ್ತಿ ನಿರ್ವಿಣ್ಣಮಾನಸಃ ।।<br />ಅದ್ಯೈವ ಮರಣಂ ಶ್ರೇಯೋ ಮಮ ದುಃಖಾರ್ದಿತಾತ್ಮನಃ ।।  ೧೦೩೪ ।। </div>
				<div class="verse">ಪ್ರತೀಚಿ ನಿರ್ನಿಮಿತ್ತೈವ ಸರ್ವಾವಸ್ಥಾಸ್ವಪೀಷ್ಯತೇ ।। <br />ಪ್ರೀತಿರಗ್ನ್ಯುಷ್ಣವತ್ತಸ್ಮಾದಾತ್ಮಾ ಪ್ರೇಯಾಮನನಾತ್ಮನಃ ।।  ೧೦೩೫ ।।  </div>
				<div class="verse">ತ್ರೈಗುಣ್ಯಾತ್ಸರ್ವಭಾವಾನಾಂ ಮೋಹದುಃಖಸುಖಾತ್ಮತಾ ।।<br />ಸ್ವತ ಏವ ತ್ವನಧ್ಯಸ್ತಾ ಹ್ಯೇವಂ ಕೇಚಿತ್ಪ್ರಚಕ್ಷತೇ ।।  ೧೦೩೬ ।।  </div>
				<div class="verse">ತತ್ತು ನೈವಂ ಯತಃ ಸತ್ತ್ವಂ ಮೋಹಾದಿತ್ರಯಕೃದ್ಧಿಯಃ ।। <br />ಭಾನೂದಯಂ ಪ್ರಪಶ್ಯಾಮಶ್ಚೋರದೃಗ್ರೋಗಿದಿಗ್ದೃಶಾಮ್ ।।  ೧೦೩೭ ।।  </div>
				<div class="verse">ಸಮಂ ತ್ರಯಂ ತ್ರಿಷು ಭವೇನ್ತ್ರೈಗುಣ್ಯಂ ಚೇದ್ರವೌ ಮತಮ್ ।।<br />ಗುಣಾನ್ತರಾಧಿಕಾರೋಽಪಿ ನ ಚ ಭಾನೂದಯೇ ಮತಃ ।।  ೧೦೩೮ ।।  </div>
				<div class="verse">ಪ್ರಮಾಣೈರ್ಗೃಹ್ಯತೇ ಪ್ರೀತಿರ್ವ್ಯಭಿಚಾರಿಣ್ಯನಾತ್ಮಸು ।।<br />ರಜ್ಜ್ವಾಂ ಸರ್ಪಾದಿವನ್ನೈವಂ ಪ್ರತ್ಯಗಾತ್ಮನಿ ಸೇಕ್ಷ್ಯತೇ ।।  ೧೦೩೯ ।।  </div>
				<div class="verse">ಆತ್ಮೈವ ಪ್ರಿಯ ಇತ್ಯತ್ರ ಹೇತುಃ ಸ್ಪಷ್ಟೋಽಭಿಧೀಯತೇ ।।<br />ಶ್ರುತ್ಯಾಽನ್ತರತರೋಕ್ತ್ಯೇಹ ತದ್ಧೇತುಶ್ಚಾಽಽತ್ಮತೋಚ್ಯತೇ ।।  ೧೦೪೦ ।।  </div>
				<div class="verse">ಯಥಾಽನ್ತರತಮಃ ಪ್ರತ್ಯಕ್ತಥೋದರ್ಕೇ ಪ್ರವಕ್ಷ್ಯತೇ ।।<br />ವಾಚಕ್ನವ್ಯಕ್ಷರಾನ್ತೇನ ಗ್ರನ್ಥೇನ ಪ್ರತ್ಯಗಾತ್ಮನಃ ।।  ೧೦೪೧ ।।  </div>
				<div class="verse">ಪ್ರತ್ಯಕ್ತಾಽನ್ಯಾನಪೇಕ್ಷಾ ಹಿ ತದನ್ಯತ್ತದಪೇಕ್ಷಯಾ ।।<br />ಯತೋಽನ್ತರತಮಃ ಪ್ರತ್ಯಙ್ತ್ಕಸ್ಮಾದೇವಾವಗಮ್ಯತೇ ।।  ೧೦೪೨ ।।  </div>
				<div class="verse">ಯಸ್ಯ ತ್ವಷ್ಟಾಸ್ವವಸ್ಥಾಸು ಪ್ರತ್ಯಕ್ತ್ವಂ ಸಮಮಿಷ್ಯತೇ ।।<br />ತಸ್ಯಾನ್ತರತಮ ಇತಿ ದುರ್ಘಟಂ ವಚನಂ ಭವೇತ್ ।।  ೧೦೪೩ ।।  </div>
				<div class="verse">ಅನ್ಯೂನಾಧಿಕರೂಪಾಸು ತ್ವಷ್ಟಾವಸ್ಥಾಸ್ವಿಹಾಽಽತ್ಮನಃ ।।<br />ಕಂ ವಿಶೇಷಂ ಸಮಶ್ರಿತ್ಯ ಹ್ಯಾತ್ಮಾಽನ್ತರತಮೋ ಮತಃ ।।  ೧೦೪೪ ।।  </div>
				<div class="verse">ಭಾಕ್ತೈವಾನಾತ್ಮಸು ಪ್ರೀತಿರ್ಯಸ್ಮಾತ್ತಸ್ಮಾದನಾತ್ಮನಃ ।।<br />ವ್ಯುತ್ಥಾಪ್ಯ ನಿಖಿಲಾಂ ಪ್ರೀತಿಂ ಪ್ರತೀಚ್ಯೇವ ನಿವೇಶಯೇತ್ ।।  ೧೦೪೫ ।।  </div>
				<div class="verse">ಏವಂ ವ್ಯವಸ್ಥಿತೌ ಸತ್ಯಾಂ ಯುಕ್ತಿಲೇಶೋಽಭಿಧೀಯತೇ ।। <br />ಪುತ್ರಾದಿ ಪ್ರಿಯಮಾತ್ಮೇತಿ ದ್ವಯೋರ್ವಿವದಮಾನಥೋಃ ।।  ೧೦೪೬ ।।  </div>
				<div class="verse">ಆತ್ಮನೋಽನ್ಯತ್ಪ್ರಿಯಮಿತಿ ಯೋ ಬ್ರೂತೇ ಮೋಹಸಂಪ್ಲುತಃ ।।<br />ಬ್ರುವಾಣಂ ತಂ ಪ್ರತಿ ಬ್ರೂಯಾದಿತಿ ಶ್ರುತ್ಯನುಶಾಸನಮ್ ।।  ೧೦೪೭ ।।  </div>
				<div class="verse">ಯಸ್ತೇ ಪ್ರಿಯತಯಾಽಭೀಷ್ಟಃ ಸೋಽಚಿರಾದ್ದುಃಖಕೃದ್ಭವೇತ್ ।।<br />ಯತೋ ನಙ್ಕ್ಷ್ಯತಿ ಸ ಕ್ಷಿಪ್ರಂ ನಶ್ಯಂಶ್ಚಾಸುಖಕೃತ್ಪ್ರಿಯಃ ।।  ೧೦೪೮ ।।  </div>
				<div class="verse">ಯಥೋಕ್ತಸ್ಯಾವಿಸಂವಾದಂ ತತ್ತಥೈವೇತಿ ಚ ಶ್ರುತಿಃ ।।<br />ಆತ್ಮೈವ ಪ್ರಿಯ ಇತ್ಯೇವಂ ಪ್ರತಿಜ್ಞಾಂ ಪ್ರತ್ಯಭಾಷತ ।।  ೧೦೪೯ ।।  </div>
				<div class="verse">ಯಸ್ಮಾದೇವಮತೋ ಹಿತ್ವಾ ಪ್ರಾಣಾದೀನಪ್ರಿಯಾತ್ಮನಃ ।।<br />ಸರ್ವಾನ್ತರತಮಾತ್ಮಾನಮುಪಾಸೀತ ಪ್ರಿಯಂ ಸದಾ ।।  ೧೦೫೦ ।।  </div>
				<div class="verse">ಸ ಯ ಆತ್ಮಾನಮಿತ್ಯುಕ್ತ್ಯಾ ಪ್ರಾಪ್ತದೋಷನಿರಾಕ್ರಿಯಾ ।।<br />ಪ್ರಮಾಯುಕ್ತ್ವಂ ಮರ್ತ್ಯತ್ವಾತ್ಪ್ರಾಣಾದೇರ್ನ ತು ವಾರ್ಯತೇ ।।  ೧೦೫೧ ।।  </div>
				<div class="verse">ವ್ಯಾವೃತ್ತಸರ್ವವಾಹ್ಯಾರ್ಥಪ್ರೀತೇಸ್ತನ್ಮುಕ್ತಿಕಾಮಿನಃ ।।<br />ನ ಹಾಸ್ಯೇತಿ ಗಿರಾ ನಾತೋ ಮುಮುಕ್ಷೋಃ ಫಲಕೀರ್ತನಮ್ ।।  ೧೦೫೨ ।।  </div>
				<div class="verse">ಅಾವಿರಿಞ್ಚಾದ್ವಿರಕ್ತಶ್ಚೇತ್ಕುಮ್ಭೀಪಾಕಾದಿವೇಹ ಯಃ ।।<br />ಆಪ್ತಾಶೇಷಕ್ರಿಯಾಕಾರ್ಯೋ ಮುಕ್ತೌ ಸ ವಿನಿಯುಜ್ಯತೇ ।।  ೧೦೫೩ ।।  </div>
				<div class="verse">ಪರೀಕ್ಷ್ಯ ಲೋಕಾನಿತ್ಯಾದಿ ತಥಾ ನೈಗಮಿಕಂ ವಚಃ ।। <br />ತ್ಯಜ ಧರ್ಮಮಧರ್ಮಂ ಚೇತ್ಯೇವಮಾದಿ ಸ್ಮೃತೇರಪಿ ।।  ೧೦೫೪ ।।  </div>
				<div class="verse">ಆತ್ಮಾವಿದ್ಯಾಪನುತ್ತ್ಯರ್ಥಂ ಪ್ರಾರಬ್ಧೋಪನಿಷತ್ಪರಾ ।।<br />ಆತ್ಮೇತ್ಯುಪಕ್ರಮಂ ಯಚ್ಚ ತತ್ಸೂತ್ರಂ ಪ್ರಾಗುದಾಹೃತಮ್ ।।  ೧೦೫೫ ।।  </div>
				<div class="verse">ತದ್ಧೇದಮಿತ್ಯನೇನಾಸ್ಯಾಃ ಪ್ರಮೇಯೋಽರ್ಥೋ ನಿರೂಪಿತಃ ।।<br />ಅಕೃತ್ಸ್ನವಚಸಾ ತದ್ವತ್ಪ್ರಮಾಭಾಸೋಽಪ್ಯಪೋದಿತಃ ।।  ೧೦೫೬ ।।  </div>
				<div class="verse">ಆತ್ಮೈವೈಕೋಽತ್ರ ದ್ರಷ್ಟವ್ಯಃ ಕೃತ್ಸ್ನತ್ವಾನ್ನಾಽಽತ್ಮನೋಽಪರಃ ।।<br />ಅಕೃತ್ಸ್ನ ಏವ ತಾವತ್ಸ್ಯಾತ್ತದನ್ಯೋ ಯಾವದೀಕ್ಷ್ಯತೇ ।।  ೧೦೫೭ ।।  </div>
				<div class="verse">ಕೋಽಹಂ ಕಸ್ಯ ಕುತೋ ವೇತಿ ಕಃ ಕಥಂ ವಾ ಭವೇದಿತಿ ।।<br />ಪ್ರಯೋಜಕಮತೇರೇಷ ವಿಧ್ಯರ್ಥೋಽತ್ರಾವಗಮ್ಯತೇ ।।  ೧೦೫೮ ।।  </div>
				<div class="verse">ಉತ್ಪತ್ತಿಸ್ಥಿತಿವಿಧ್ವಂಸಾಃ ಕಾರ್ಯಾಣಾಂ ಸ್ಯುಃ ಕುತೋ ನ್ವಿತಿ ।।<br />ಅನ್ವಯವ್ಯತಿರೇಕಾಖ್ಯೋ ವ್ಯಾಪಾರೋಽತ್ರ ವಿಧೀಯತೇ ।।  ೧೦೫೯ ।।  </div>
				<div class="verse">ತಪಸಾ ತತ್ಪರಂ ಬ್ರಹ್ಮ ವಿದ್ಧೀತಿ ವಚನಾದತಃ ।।<br />ಅನ್ವಯವ್ಯತಿರೇಕಾಖ್ಯೋ ವ್ಯಾಪಾರೋಽತ್ರ ತಪೋ ಮತಮ್ ।।  ೧೦೬೦ ।।  </div>
				<div class="verse">ಯತೋ ವಾ ಇತ್ಯತೋ ವಾಕ್ಯಾನ್ನ ತದನ್ಯತ್ತಪೋ ಭವೇತ್ ।।<br />ಲಕ್ಷಣೋಕ್ತೇರ್ಯ ಆತ್ಮೇತಿ ಸೋಽನ್ವೇಷ್ಟವ್ಯಇತಿ ಶ್ರುತೇಃ ।।  ೧೦೬೧ ।।  </div>
				<div class="verse">ತ್ಯಕ್ತಾಪ್ರಿಯಪರಾಗರ್ಥೋ ಹ್ಯಮಾನಿತ್ವಾದಿಸಾಧನಃ ।।<br />ಪ್ರಿಯಾತ್ಮಾನಮುಪಾಸೀತ ಶಕ್ರವದ್ಬ್ರಹ್ಮಚರ್ಯವಾನ್ ।।  ೧೦೬೨ ।।  </div>
				<div class="verse">ಆತ್ಮೇತ್ಯನೇನ ವಾಕ್ಯೇನ ಬ್ರಹ್ಮವಿದ್ಯೋಪಸೂತ್ರಿತಾ ।।<br />ಯದರ್ಥೋಪನಿಷತ್ಕೃತ್ಸ್ನಾ ವೃ್ತ್ತಿಸ್ತಸ್ಯಾ ಭವಿಷ್ಯತಿ ।।  ೧೦೬೩ ।।  </div>
				<div class="verse">ಆತ್ಮೇತ್ಯೇಕಮಿದಂ ಸೂತ್ರಂ ಕಣ್ಡಿಕಾದ್ವಯಮೇವ ವಾ ।।<br />ಅಧ್ಯಾಯೋ ವಾ ಸಮಸ್ತೋಽಯಮಧ್ಯಾಯದ್ವಯಮೇವ ವಾ ।।  ೧೦೬೪ ।।  </div>
				<div class="verse">ಅವ್ಯಾಕೃತವ್ಯಾಕರಣಪ್ರಭೃತೀನ್ಯಪರೇ ವಿದುಃ ।। <br />ಪಞ್ಚೈವ ಕಿಲ ಸೂತ್ರಾಣಿ ತಥಾಽಪೀಷ್ಟಂ ನ ಬಾಧ್ಯತೇ ।।  ೧೦೬೫ ।।  </div>
				<div class="verse">ಅವ್ಯಾಕೃತಂ ಸ ಏಷೇಹ ತಥಾಽಽತ್ಮೈವೇತಿ ಚಾಪರಃ ।।<br />ಪದನೀಯಂ ತಥಾ ಪ್ರೇಯಃ ಪದಾರ್ಥಾಃ ಪಞ್ಚ ಸೂತ್ರಿತಾಃ ।।  ೧೦೬೬ ।।  </div>
				<div class="verse">ಯಥೋಕ್ತಾನಾಂ ಚ ಸೂತ್ರಾಣಾಮಾ ಶಾಸ್ರಸ್ಯ ಸಮಾಪನಾತ್ ।। <br />ವೃತ್ತಿಃ ಸ್ಯಾದುತ್ತರೋ ಗ್ರನ್ಥಸ್ತತ್ರ ತೇಷಾಂ ಸಮನ್ವಯಾತ್ ।।  ೧೦೬೭ ।।  </div>
				<div class="verse">ವ್ಯಾಚಿಖ್ಯಾಸುರಥೇದಾನೀಂ ಸೂತ್ರಾರ್ಥಾಞ್ಶ್ರುತಿರಞ್ಜಸಾ ।।<br />ಪ್ರಯೋಜನಾಭಿಧಿತ್ಸಾಯಾ ಉಪೋದ್ಧಾತೇ ಪ್ರವರ್ತತೇ ।।  ೧೦೬೮ ।।  </div>
				<div class="verse">ವಕ್ಷ್ಯಮಾಣವಚೋ ವಸ್ತು ತಚ್ಛಬ್ದೇನಾಭಿಧೀಯತೇ ।।<br />ವ್ರಹ್ಮ ಜಿಜ್ಞಾಸವೋ ವಿಪ್ರಾ ಆಹುರ್ಯದ್ಗುರುಸಂನಿಧೌ ।।  ೧೦೬೯ ।।  </div>
				<div class="verse">ವಿಜ್ಞಾತಾಶೇಷವೇದಾನ್ತಸರ್ವಸ್ವಂ ಬ್ರಹ್ಮಣಿ ಸ್ಥಿತಮ್ ।।<br />ಉಪಸದ್ಯ ಗುರುಂ ನ್ಯಾಯಾದಾಹುಃ ಕೇಚಿನ್ಮುಮುಕ್ಷವಃ ।।  ೧೦೭೦ ।।  </div>
				<div class="verse">ಯಜ್ಞಾದ್ಯಾಹಿತಸಂಸ್ಕಾರಾ ಅಪಾಸ್ತಾಶೇಷಸಾಧನಾಃ ।।<br />ಸಾಂಸಾರಿಕಪುಮರ್ಥೇಭ್ಯೋ ವಿರಕ್ತಾಃ ಶುದ್ಧಬುದ್ಧಯಃ ।।  ೧೦೭೧ ।।  </div>
				<div class="verse">ತ್ಯಕ್ತ್ವಾ ಕರ್ಮಾಣಿ ನಿಃಸಙ್ಗಾಃ ಕರ್ಮಣಾಂ ಚರಿತಾರ್ಥತಃ ।। <br />ಬ್ರಹ್ಮವಿದ್ಯಾಪ್ಲವೇನೇಮಂ ಸಂಸಾರಾಬ್ಧಿಂ ತಿತೀರ್ಷವಃ ।।  ೧೦೭೨ ।।  </div>
				<div class="verse">ಆ ವಿರಿಞ್ಚಾತ್ಪುಮರ್ಥಾನಾಮಕೃತ್ಸ್ನತ್ವಾದಿದೋಷತಃ ।। <br />ವಿತೃಷೋಽಶೇಷತದ್ದೋಷಧ್ವಸ್ತಿಶ್ರೇಯಃ ಪರೀಪ್ಸವಃ ।।  ೧೦೭೩ ।।  </div>
				<div class="verse">ಸಾಕ್ಷೇಪಮಾಹುಃ ಶ್ರೇಯಾಂಸಂ ಗುರುಂ ಪ್ರಾಪ್ಯ ನಿರೇಷಣಾಃ ।।<br />ಗುರುದ್ವಾರೈವ ವಿದ್ಯೇಹ ಶ್ರೇಯಃಪ್ರಾಪ್ತೌ ಕ್ಷಮಾ ಯತಃ ।।  ೧೦೭೪ ।।  </div>
				<div class="verse">ಕಿಮಾಹುರಿತ್ಯಪೇಕ್ಷಾಯಾಮಿದಂ ತದಭಿಧೀಯತೇ ।।<br />ಮನ್ಯನ್ತ ಇತ್ಯನೇನೈವ ಯ಼ಚ್ಛಬ್ದೋ ಯಾತಿ ಸಂಗತಿಮ್ ।।  ೧೦೭೫ ।।  </div>
				<div class="verse">ಅವ್ಯಾವೃತ್ತಾನನುಗತಂ ವಸ್ತು ಬ್ರಹ್ಮಗಿರೋಚ್ಯತೇ ।। <br />ಮುಖ್ಯಾರ್ಥೋ ಬ್ರಹ್ಮಶಬ್ದೋಽಯಮೇವಂ ಸತ್ಯುಪಪದ್ಯತೇ ।।  ೧೦೭೬ ।।  </div>
				<div class="verse">ತದ್ಯಯಾ ವೇದ್ಯತೇ ಬುದ್ಧ್ಯಾ ತದಸಾಧಾರಣಾತ್ಮನಾ ।।<br />ಬ್ರಹ್ಮವಿದ್ಯೇತಿ ತಾಂ ಸಾಕ್ಷಾಚ್ಛೇಮುಷೀಂ ಪ್ರತಿಜಾನತೇ ।।  ೧೦೭೭ ।।  </div>
				<div class="verse">ಸರ್ವಂ ಕೃತ್ಸ್ನಂ ಭವಿಷ್ಯಾಮೋ ಮನ್ಯನ್ತೇ ಬ್ರಹ್ಮವಿದ್ಯಯಾ ।। <br />ಯನ್ಮನುಷ್ಯಾ ವಯಂ ತತ್ರ ವಿರೋಧಮನುಯುಷ್ದಮಹೇ ।।  ೧೦೭೮ ।।  </div>
				<div class="verse">ಕೃತ್ಸ್ನಮೇವ ಯತಃ ಪ್ರೋಕ್ತಂ ವಸ್ತು ಯತ್ಪಾರಮಾರ್ಥಿಕಮ್ ।।<br />ತತ್ಪ್ರಮಾಣವಿಶದ್ಧ್ಯರ್ಥಂ ಚೋದಯನ್ತಿ ಮುಮುಕ್ಷವಃ ।।  ೧೦೭೯ ।।  </div>
				<div class="verse">ಬ್ರಹ್ಮವಿದ್ಯೈವ ಕೃತ್ಸ್ನಾಪ್ತೌ ಯಸ್ಮಾತ್ಸಾಧನಮುಚ್ಯತೇ ।।<br />ತತ್ಪ್ರಾೌ ತತ್ತಮೋಮಾತ್ರಂ ವ್ಯವಧಾನಮತೋ ಭವೇತ್ ।।  ೧೦೮೦ ।। </div>
				<div class="verse">ದ್ಯೋತಿಕೈವ ಯತೋ ವಿದ್ಯಾ ನ ತ್ವಸೌ ಕಾರಕಂ ತತಃ ।।<br />ಉತ್ಪತ್ತ್ಯಾದಿಕ್ರಿಯಾಕಾರ್ಯಂ ತಸ್ಮಾಚ್ಚೇಹ ನ ಶಙ್ಕ್ಯತೇ ।।  ೧೦೮೧ ।।  </div>
				<div class="verse">ಸಿದ್ಧೇಽರ್ಥೇ ದ್ಯೋತಕೋ ದೀಪೋ ನ ತು ಕಾರ್ಯೇ ಯತಸ್ತತಃ ।।<br />ಸರ್ವಾತ್ಮಭಾವಃ ಸರ್ವೇಷಾಂ ಸಿದ್ಧಃ ಪ್ರಾಗಪಿ ಬೋಧತಃ ।।  ೧೦೮೨ ।।  </div>
				<div class="verse">ಅತೋಽಕೃತ್ಸ್ರಾ ವಯಂ ಮೋಹಾತ್ಕೃತ್ಸ್ನಾತ್ಮಾನೋಽಪಿ ವಸ್ತುತಃ ।।<br />ನಿಹತ್ಯ ವಿದ್ಯಯಾಽವಿದ್ಯಾಂ ಯಾಮಃ ಕಾರ್ತ್ಸ್ನ್ಯಂ ಸ್ವತೋಗತಮ್ ।।  ೧೦೮೩ ।।  </div>
				<div class="verse">ಅಧಿಕಾರವಿನಿಶ್ಚಿತ್ಯೈ ಮನುಷ್ಯಾ ಇತಿ ಗೀರಿಯಮ್ ।।<br />ಮನುಷ್ಯಾಣಾಂ ಹಿ ನಿಃಶೇಷತ್ರಯ್ಯರ್ಥೇಽಧಿಕೃತಿರ್ಯತಃ ।।  ೧೦೮೪ ।।  </div>
				<div class="verse">ದೃಷ್ಟಾರ್ಥತೋ ವಾ ವಿದ್ಯಾಯಾ ಮನುಷ್ಯಗ್ರಹಣಂ ಕೃತಮ್ ।।<br />ತಾವನ್ಮಾತ್ರೋಽಧಿಕಾರ್ಯತ್ರ ನಾಗ್ನಿಹೋತ್ರಾಧಿಕಾರಿವತ್ ।।  ೧೦೮೫ ।।  </div>
				<div class="verse">ಪ್ರತ್ಯಬುಧ್ಯತ ಯೋ ಯಸ್ತದಿತಿ ಚೋರ್ಧ್ವಂ ಪ್ರವಕ್ಷ್ಯತಿ ।।<br />ನಾತಃ ಕರ್ಮಾಧಿಕಾರ್ಯತ್ರ ದೃಷ್ಟಾರ್ಥತ್ವಾದಪೇಕ್ಷ್ಯತೇ ।।  ೧೦೮೬ ।।  </div>
				<div class="verse">ಕರ್ಮಭ್ಯ ಇವ ಚ ಜ್ಞಾನಾತ್ಫಲಪ್ರಾಪ್ತಿಂ ಸುನಿಶ್ಚಿತಾಮ್ ।।<br />ಮನ್ಯನ್ತ ಉಭಯತ್ರಾಪಿ ಶ್ರುತಿಮಾನಾವಿಶೇಷತಃ ।।  ೧೦೮೭ ।।  </div>
				<div class="verse">ಯನ್ಮನ್ಯನ್ತೇ ನರಾಸ್ತತ್ರ ವಿರುದ್ಧಮಿವ ಲಕ್ಷ್ಯತೇ ।।<br />ಯತೋಽತಶ್ಚೋದಯಾಮೋಽತ್ರ ಯಥಾ ವಿಪ್ರತಿಷಿದ್ಧತಾ ।।  ೧೦೮೮ ।।  </div>
				<div class="verse">ಕಿಮು ತದ್ಬ್ರಹ್ಮ ಯದ್ವೇದ್ಯಂ ಯಜ್ಜ್ಞಾನಾತ್ಸರ್ವತಾಽಽಪ್ಯತೇ ।। <br />ಕಿಂಚಾಪಿ ತದವೇದನ್ಯದ್ಯಜ್ಜ್ಞಾನಾತ್ಕೃತ್ಸ್ನತಾಮಗಾತ್ ।।  ೧೦೮೯ ।।  </div>
				<div class="verse">ಬ್ರಹ್ಮಾಕೃತ್ಸ್ರಂ ಮತಂ ತಚ್ಚೇದುಕ್ತದೋಷಾನಿರಾಕೃತೇಃ ।। <br />ಅನ಼ುಪಾಸ್ಯಂ ಭವೇತ್ತಾದೃಕ್ಪ್ರಾಣಾದಿವದಸಂಶಯಮ್ ।।  ೧೦೯೦ ।।  </div>
				<div class="verse">ಕಲ್ಪನಾ ನಾಪಿ ಗೌಣ್ಯತ್ರ ಮುಖ್ಯಾರ್ಥೇ ಸತಿ ಯುಜ್ಯತೇ ।।<br />ನ ಹ್ಯಾಲಭನ್ತೇ ಬಾಹೀಕಂ ಮುಖ್ಯೇ ಗವಿ ಸತಿ ಕಚಿತ್ ।।  ೧೦೯೧ ।।  </div>
				<div class="verse">ಮುಖ್ಯಂ ಬ್ರಹ್ಮ ನ ಚೇದಸ್ತಿ ಗೌಣಂ ಸ್ಯಾತ್ತದ್ವಿನಾ ಕುತಃ ।। <br />ಮುಖ್ಯಮಗ್ನಿಂ ವಿನಾ ಗೌಣಂ ನ ಲೋಕೋಽಪ್ಯವಗಚ್ಛತಿ ।।  ೧೦೯೨ ।। </div>
				<div class="verse">ಅಕೃತ್ಸ್ನಜ್ಞಾನತೋ ನಾಪಿ ಪುರುಷೋರ್ಥೋಽವಗಮ್ಯತೇ ।।<br />ಬ್ರಹ್ಮಾಜ್ಞಾನಸಮುತ್ಥತ್ವಾನ್ಮಿಥ್ಯಾಜ್ಞಾನತ್ವಕಾರಣಾತ್ ।।  ೧೦೯೩ ।। </div>
				<div class="verse">ಮೇಯಮಾನಾದಿಸಂಭಿತ್ತಿರ್ಯದಿ ನಾಮೇಹ ಲಭ್ಯತೇ ।।<br />ಅಯಥಾವಸ್ತುರೂಪತ್ವಾತ್ಸ್ವಪ್ನಮೇಯಾದಿವತ್ತು ಸಾ ।।  ೧೦೯೪ ।।  </div>
				<div class="verse">ಅಕೃತ್ಸ್ನಸ್ಯ ಚ ಬ್ರಹ್ಮತ್ವಂ ವಿರುದ್ಧಂ ಭಾನುಶೈತ್ಯವತ್ ।। <br />ತಸ್ಮಾದಕೃತ್ಸ್ನಂ ಬ್ರಹ್ಮೇತಿ ನ ಮಾನೇನೋಪಪದ್ಯತೇ ।।  ೧೦೯೫ ।।  </div>
				<div class="verse">ಬ್ರಹ್ಮಾಸ್ತು ತರ್ಹಿ ತತ್ಕೃತ್ಸ್ನಮುಕ್ತದೋಷಾಸಮನ್ವಯಾತ್ ।। <br />ಮುಖ್ಯಾರ್ಥಲಾಭತಶ್ಚಾಪಿ ತಸ್ಯ ಚ ಪ್ರಕೃತತ್ವತಃ ।।  ೧೦೯೬ ।।  </div>
				<div class="verse">ನ ಕೃತ್ಸ್ನಮಿತಿ ತದ್ಗಾಹ್ಯಂ ತತ್ಪ್ರಮಾಣಾದ್ಯಸಂಭವಾತ್ ।।<br />ತದನ್ಯವಸ್ತುಸದ್ಭಾವೇ ತದ್ಬ್ರಹ್ಮತ್ವಂ ವಿಹನ್ಯತೇ ।।  ೧೦೯೭ ।।  </div>
				<div class="verse">ನ ಚ ಮಾನಾನಪೇಕ್ಷಸ್ಯ ಸಿದ್ಧಿರಭ್ಯುಪಗಮ್ಯತೇ ।। <br />ಮಾನಾದಿಯತ್ನಾನರ್ಥಕ್ಯಪ್ರಸಕ್ತಿಃ ಸ್ಯಾತ್ತಥಾ ಸತಿ ।।  ೧೦೯೮ ।।  </div>
				<div class="verse">ಸದಾನುದಿತಾಲುಪ್ತೈಕಜ್ಞಪ್ತಿಮಾತ್ರಸತತ್ತ್ವಕಮ್ ।।<br />ಯದ್ಯಪೀಷ್ಟಂ ತಥಾಽಪೀದಂ ನಾಽಽತ್ಮಮೋಹಾಪನೋದಕೃತ್ ।।  ೧೦೯೯ ।।  </div>
				<div class="verse">ನ ಹಿ ಮಾನಮನಾಶ್ರಿತ್ಯ ವಸ್ತ್ವಾತ್ಮಾಜ್ಞಾನಹಾನಿಕೃತ್ ।।<br />ಸ್ರಕ್ಸ್ಥಾಣ್ವಾದಾದೃಷ್ಟತ್ವಾದುಕ್ತದೋಷೋಽಪಿ ಚಾಽಽಪತೇತ್ ।।  ೧೧೦೦ ।।  </div>
				<div class="verse">ಮಾನಾದ್ಯನಭ್ಯುಪೇತೌ ಹಿ ನ ಕಿಂಚಿದ್ವಸ್ತು ಸಿಧ್ಯತಿ ।।<br />ತದಭ್ಯುಪೇತೌ ಬ್ರಹ್ಮತ್ವಂ ವ್ಯಾವೃತ್ತೇರ್ನ ಪ್ರಸಿಧ್ಯತಿ ।।  ೧೧೦೧ ।।  </div>
				<div class="verse">ಯಥಾಕಥಂಚಿಚ್ಛಬ್ದಾರ್ಥೋ ಯದಿ ನಾಮಾಭ್ಯುಪೇಯತೇ ।।<br />ತಥಾಽಪಿ ದೋಷವದ್ಬ್ರಹ್ಮ ಯಥಾ ತದಧುನೋಚ್ಯತೇ ।।  ೧೧೦೨ ।।  </div>
				<div class="verse">ಕೃತ್ಸ್ನಂ ವಾ ಯದಿ ವಾಽಕೃತ್ಸ್ನಂ ಯಥೇಚ್ಛಸಿ ತಥಾಽಸ್ತು ತತ್ ।। <br />ಬ್ರಹ್ಮತ್ವಂ ಕಿಂ ಸ್ವತಸ್ತಸ್ಯ ಕಿಂವಾ ತತ್ಪರಾತೋ ಮತಮ್ ।।  ೧೧೦೩ ।।  </div>
				<div class="verse">ಯದಿ ತಾವತ್ಸ್ವತಸ್ತತ್ಸ್ಯಾದ್ಬ್ರಹ್ಮವಿದ್ಯಾ ನಿರರ್ಥಿಕಾ ।।<br />ನ ಹ್ಯುಷ್ಣತ್ವಂ ಹುತಾಶಸ್ಯ ಪರತಃ ಕುರ್ವತೇ ಬುಧಾಃ ।।  ೧೧೦೪ ।।  </div>
				<div class="verse">ಜ್ಞಾನಮೂರ್ತೇರ್ನ ಚಾಜ್ಞಾನಮಾಗನ್ತು ಸಹಜಂ ತಥಾ ।।<br />ಭಾನೌ ತಮೋವತ್ತೇನೇದೃಗ್ಬ್ರಹ್ಮ ನೈವೋಪಪದ್ಯತೇ ।।  ೧೧೦೫ ।।  </div>
				<div class="verse">ಶಾಸ್ರಾದ್ಯಾರಮ್ಭಾನರ್ಥಕ್ಯದೋಷಶ್ಚಾಪಿ ಪ್ರಸಜ್ಯತೇ ।।<br />ಸ್ವಾನುಭೂತಿವಿರೋಧೋಽಪಿ ಬ್ರಹ್ಮತ್ವಂ ಚೇದ್ಭವೇತ್ಸ್ವತಃ ।।  ೧೧೦೬ ।।  </div>
				<div class="verse">ಯೋಷಾಗ್ನಿವಚ್ಚೇಚ್ಛಾಸ್ರಂ ಸ್ಯಾದ್ವೃಷ್ಟಿಮಾತ್ರವಿಧಾಯಕಮ್ ।। <br />ತಥಾ ಸತ್ಯವಿರೋಧಃ ಸ್ಯಾದ್ಭಿನ್ನಾಧಿಕರಣತ್ವತಃ ।।  ೧೧೦೭ ।।  </div>
				<div class="verse">ಸದಸೀತಿ ಕ್ರಿಯಾನಿಷ್ಠಂ ಪ್ರತ್ಯಕ್ಷಾದ್ಯರ್ಥನಿಷ್ಠಿತಮ್ ।।<br />ವಿರೋಧಃ ಕೋಽನಯೋರತ್ರ ಮಿಥೋರ್ಥಾಸಂಸ್ಪೃಶೋಃ ಸತೋಃ ।।  ೧೧೦೮ ।।  </div>
				<div class="verse">ನೈತದೇವಂ ಯತೋ ವಾಕ್ಯಂ ವಸ್ತುನಿಷ್ಠಂ ಪುರೋದಿತಮ್ ।।<br />ವಿರೋಧ ಏವ ತೇನ ಸ್ಯಾದೇಕಾಧಿಕರಣತ್ವತಃ ।।  ೧೧೦೯ ।।  </div>
				<div class="verse">ಅಶಕ್ಯಾ ಬ್ರಹ್ಮದೃಷ್ಟಿಶ್ಚ ಕರ್ತುಂ ಬ್ರಹ್ಮಾಪ್ರಸಿದ್ಧಿತಃ ।।<br />ಲೋಕಸಿದ್ಧೌ ತು ಯೋಷಾಗ್ನೀ ತದ್ದೃಷ್ಟಿಃ ಸುಕರೇಷ್ಯತೇ ।।  ೧೧೧೦ ।।  </div>
				<div class="verse">ಅಥಾಗ್ನಿವಚ್ಚೇತ್ತದ್ಬ್ರಹ್ಮ ಸಿದ್ಧಂ ಮಾನಾನ್ತರಾನ್ಮತಮ್ ।। <br />ತಾವತೈವ ಕೃತಾರ್ಥತ್ವಾತ್ಕಿಮನ್ಯತ್ಪ್ರಾರ್ಥ್ಯತೇ ಶ್ರುತೇಃ ।।  ೧೧೧೧ ।।  </div>
				<div class="verse">ತದ್ದೃಷ್ಟಾವೇನ ನಿಃಶೇಷಪುರುಷಾರ್ಥಸಮಾಪ್ತಿತಃ ।।<br />ಫಲಾನ್ತರಾಯ ತದ್ದೃಷ್ಟಿರ್ನ ಚ ಸ್ಯಾದಗ್ನಿದೃಷ್ಟಿವತ್ ।।  ೧೧೧೨ ।।  </div>
				<div class="verse">ಪರತೋಽಪಿ ಚ ಕೃತ್ಸ್ನತ್ವೇ ಬ್ರಹ್ಮತ್ವಂ ದುಃಸ್ಥಾಸಿದ್ಧಿಕಮ್ ।।<br />ಕ್ರಿಯಾತೋ ಜ್ಞಾನತೋ ವಾ ತದ್ಯದಿ ವೋಭಯಸಂಶ್ರಯಾತ್ ।।  ೧೧೧೩ ।।  </div>
				<div class="verse">ನ ಬ್ರಹ್ಮತಾ ಕ್ರಿಯಾತಃ ಸ್ಯಾದುತ್ಪತ್ತ್ಯಾದಿಸಮನ್ವಯಾತ್ ।।<br />ನ ಸ್ಯಾದಾದ್ಯನ್ತವದ್ಬ್ರಹ್ಮ ಹ್ಯಪೂರ್ವಾಜಾದಿಶಾಸ್ರತಃ ।।  ೧೧೧೪ ।।  </div>
				<div class="verse">ಅಪವಾದಶ್ಚ ಬಹುಶಃ ಕರ್ಮಕಾರ್ಯಸ್ಯ ದೃಶ್ಯತೇ ।।<br />ಮುಮುಕ್ಷುತ್ವಸ್ಯ ತದ್ಧೇತೋಃ ಕರ್ಮಕಾರ್ಯಂ ನ ತತ್ತತಃ ।।  ೧೧೧೫ ।।  </div>
				<div class="verse">ಅಥ ಜ್ಞಾನಾತ್ತದಭವತ್ಕೃತ್ಸ್ನಂ ಬ್ರಹ್ಮೇತಿ ಚೇನ್ಮತಮ್ ।।<br />ಅನ್ಯಾನನ್ಯಪ್ರಮೇಯತ್ವೇ ತಥಾಽಪೀಷ್ಟಂ ನ ಸಿಧ್ಯತಿ ।।  ೧೧೧೬ ।।  </div>
				<div class="verse">ಕ್ರಿಯಾವಿರೋಧಃ ಪ್ರಾಪ್ನೋತಿ ಯದ್ಯನನ್ಯಸ್ಯ ಮೇಯತಾ ।।<br />ಶ್ರುತ್ಯನ್ತರವಿರೋಧಶ್ಚ ಪ್ರತ್ಯಗ್ದೃಷ್ಟೌ ಪ್ರಸಜ್ಯತೇ ।।  ೧೧೧೭ ।।  </div>
				<div class="verse">ತಥಾಚ ಜ್ಞಾನಸಾಧ್ಯತ್ವಂ ಬ್ರಹ್ಮಣಃ ಸಂಪ್ರಸಜ್ಯತೇ ।।<br />ಅನ್ಯಾನನ್ಯಪ್ರಮೇಯೇಽಪಿ ದೋಷೋಽಯಂ ದುರ್ನಿವಾರಣಃ ।।  ೧೧೧೮ ।।  </div>
				<div class="verse">ಬುದ್ಧ್ವಾಽಥಾನ್ಯತ್ತದಭವತ್ತದನ್ಯತ್ಕಿಮಬುಧ್ಯತ ।।<br />ತದಪ್ಯನ್ಯತ್ಪುರಾಽಜ್ಞಾಸೀದನವಸ್ಥಾ ಪ್ರಸಜ್ಯತೇ ।।  ೧೧೧೯ ।।  </div>
				<div class="verse">ನಿರ್ನಿಮಿತ್ತಸ್ಯ ಕೃತ್ಸ್ನತ್ವೇಽಪ್ಯಸ್ಮದಾದೇಸ್ತಥಾ ನ ಕಿಮ್ ।।<br />ಪಕ್ಷಪಾತಃ ಶ್ರುತೇರ್ನಾಪಿ ಪ್ರಾಮಾಣ್ಯಾದುಪಪದ್ಯತೇ ।।  ೧೧೨೦ ।।  </div>
				<div class="verse">ಸಮುಚ್ಚಯನಿಷೇಧಶ್ಚ ಯುಕ್ತಿಭಿರ್ವಕ್ಷ್ಯತೇ ಸ್ಫುಟಮ್ ।।<br />ಪ್ರಧಾನಗುಣಭಾವೋಽಪಿ ವಿರೋಧಾನ್ನ ತಯೋರ್ಭವೇತ್ ।।  ೧೧೨೧ ।।  </div>
				<div class="verse">ಇತ್ಯಾದಿಬಹುದೋಷತ್ವಾದ್ದುಃಸಂಭಾವ್ಯಂ ಪ್ರಮಾಣತಃ ।।<br />ವಿದ್ಯಯೈವಾಽಽಪ್ನುಮಃ ಕಾರ್ತ್ಸ್ನ್ಯಮಿತ್ಯಾದಿ ಯದುದೀರಿತಮ್ ।।  ೧೧೨೨ ।।  </div>
				<div class="verse">ನ ಕಶ್ಚಿದಾಪಿ ದೋಷೋಽತ್ರ ಯಥೈತದುಪಪತ್ಸ್ಯತೇ ।।<br />ಅನ್ಯಥಾ ಕಲ್ಪ್ಯಮಾನೇಽಸ್ಮಿನ್ನುಕ್ತದೋಷಪರಂಪರಾ ।।  ೧೧೨೩ ।।  </div>
				<div class="verse">ಏವಂ ತಾವದುಪೋದ್ಧಾತೋ ವ್ಯಾಖ್ಯಾತೋಽತ್ರ ಸಮಾಸತಃ ।।<br />ಭಗವತ್ಪಾದಭಾಷ್ಯೇಽಸ್ಮಿನ್ನನ್ಯದೀಯೋಽಪಿ ವರ್ಣ್ಯತೇ ।।  ೧೧೨೪ ।।  </div>
				<div class="verse">ತದತದ್ಬ್ರಹ್ಮವಿದ್ಯಾಯಾ ಆರಮ್ಭೇ ಫಲಮುಚ್ಯತೇ ।। <br />ತತ್ಪ್ರವೃತ್ತ್ಯಙ್ಗತಾಯೈ ಚ ತತ್ಫಲಸ್ಯ ಪ್ರಕೀರ್ತನಮ್ ।।  ೧೧೨೫ ।।  </div>
				<div class="verse">ವಕ್ಷ್ಯಮಾಣ ಉಪೋದ್ಧಾತೋ ಬ್ರಹ್ಮವಿದ್ಯಾ ತತಃ ಪರಮ್ ।।<br />ತತೋಽಪ್ಯೂರ್ಧ್ವಂ ಫಲೋಕ್ತಿಶ್ಚೇತ್ತಚ್ಛಬ್ದೇನೋಚ್ಯತೇ ಕಥಮ್ ।।  ೧೧೨೬ ।।  </div>
				<div class="verse">ಅನನ್ತರೇಣ ಸಂಬನ್ಧಸಾಮರ್ಥ್ಯೇ ಸತ್ಯಮಾನತಃ ।।<br />ದವೀಯಸಾಽಭಿಸಂಬನ್ಧಸ್ತಚ್ಛಬ್ದಸ್ಯೋಚ್ಯತೇ ಕುತಃ ।।  ೧೧೨೭ ।।  </div>
				<div class="verse">ದ್ವೈತೈಕತ್ವಾತ್ಮಕಂ ಸಾಕ್ಷಾದ್ಬ್ರಹ್ಮವಿದ್ಯೋದಯಾತ್ಪುರಾ ।।<br />ಸಮಾಪ್ಯ ತತ್ಫಲಂ ಕೃತ್ಸ್ನಂ ಜಾತಕೌತೂಹಲಾಃ ಪರೇ ।।  ೧೧೨೮ ।। </div>
				<div class="verse">ಆಹುರೇವಂ ದ್ವಿಜಾಃ ಕೇಚಿದ್ವಿರಕ್ತಾಃ ಪೂರ್ವಭೂಮಿತಃ ।।<br />ಸಂಭಾವ್ಯತೇ ಬ್ರಹ್ಮವಿದ್ಭಿರ್ಯತ್ತದರ್ಥಬುಭುತ್ಸವಃ ।।  ೧೧೨೯ ।।  </div>
				<div class="verse">ದ್ವೈತೈಕತ್ವಧಿಯಾ ನೈವ ಪೂರ್ವಯಾ ಫಲ್ಗುಕಾರ್ಯಯಾ ।।<br />ಸಂಭಾವ್ಯತೇ ಸರ್ವಭೂತಿರ್ಯತಃ ಸಾ ಬ್ರಹ್ಮವಿದ್ಯಯಾ ।।  ೧೧೩೦ ।।  </div>
				<div class="verse">ದ್ವೈತೈಕತ್ವಮತಿರ್ಯದ್ವತ್ಸ್ವಾನುರೂಪಫಲಾಪ್ತಯೇ ।।<br />ಅಲಂ ಸರ್ವಮತಿಸ್ತದ್ವತ್ಸರ್ವಭಾವಫಲಾಪ್ತಯೇ ।।  ೧೧೩೧ ।।  </div>
				<div class="verse">ಬ್ರಹ್ಮಬುದ್ದ್ಯಾ ಭವಿಷ್ಯಾಮಃ ಕೃತ್ಸ್ನಂ ಬ್ರಹ್ಮೇತಿ ತದ್ವಿದಃ ।।<br />ಯನ್ಮನ್ಯನ್ತೇಽಥ ತದ್ಬ್ರಹ್ಮ ಕಿಮವೇದಿತಿ ಪೃಚ್ಛ್ಯತೇ ।।  ೧೧೩೨ ।।  </div>
				<div class="verse">ಕಿಮವೇದಿತಿ ಯಃ ಪ್ರಶ್ನಃ ಸ ಕಿಂ ಸ್ಯಾತ್ಕರ್ತೃಕರ್ಮಣೋಃ ।।<br />ವಿದ್ಯಾಯಾಃ ಪೃಚ್ಛಯತೇ ಕರ್ತಾ ಕರ್ಮ ವೇಹ ವಿವಕ್ಷಿತಮ್ ।।  ೧೧೩೩ ।।  </div>
				<div class="verse">ಬ್ರಹ್ಮಣಾ ಚೇತ್ಕೃತಾ ವಿದ್ಯಾ ನಿಷ್ಫಲೇಯಂ ಪ್ರಸಜ್ಯತೇ ।।<br />ಬ್ರಹ್ಮವಿದ್ಯೋದಯಾದ್ಯಸ್ಮಾದಭೂದ್ಬ್ರಹ್ಮ ಪುರಾಽಪಿ ತತ್ ।।  ೧೧೩೪ ।।  </div>
				<div class="verse">ತಸ್ಮಾತ್ಕರ್ಮೈವ ವಿದ್ಯಾಯಾಃ ಪಿಪೃಚ್ಛಿಷಿತಮತ್ರ ತು ।।<br />ಪ್ರಮೇಯೋಪಾಶ್ರಯಾದೇವ ಯತಃ ಪ್ರಾಮಾಣ್ಯಮುಚ್ಯತೇ ।।  ೧೧೩೫ ।।  </div>
				<div class="verse">ವಸ್ತುನಿಷ್ಠತ್ವತೋಽದೋಷಃ ಕರ್ತರ್ಯಪಿ ವಿವಕ್ಷಿತೇ ।।  ೧೧೩೬ ।। <br />ಸರ್ವಂ ಬ್ರಹ್ಮಾಭವದ್ಯಸ್ಮಾದ್ವಿಜ್ಞಾನಾತ್ತದಿಹೋಚ್ಯತೇ ।।<br />ಬ್ರಹ್ಮವಿದ್ಯೇತಿ ಸರ್ವಾಪ್ತಾವಸಾಧಾರಣಕಾರಣಮ್ ।।  ೧೧೩೭ ।।  </div>
				<div class="verse">ಸರ್ವೈಕತ್ವವಬೋಧೋಽಯಂ ಬ್ರಹ್ಮವಿದ್ಯಾಗಿರೋಚ್ಯತೇ ।।<br />ದ್ವೈತಸ್ಯಾದ್ವೈತಯಾಥಾತ್ಮ್ಯಾತ್ಕ್ಲೃಪ್ತಸರ್ಪಾದಿತತ್ತ್ವವತ್ ।।  ೧೧೩೮ ।।  </div>
				<div class="verse">ಸರ್ವೈಕತ್ವಂ ಪರಂ ಬ್ರಹ್ಮ ಪರಮಾತ್ಮೇತಿ ಯಂ ವಿದಃ ।।<br />ತನ್ಮೋಹಜಾನಾಂ ಸರ್ವೇಷಾಂ ಸ ತತ್ತ್ವಂ ಪರಮಾರ್ಥತಃ ।।  ೧೧೩೯ ।।  </div>
				<div class="verse">ತದಜ್ಞಾನೈಕಹೇತುತ್ವಾತ್ತೇನೈವ ಪರಮಾತ್ಮನಾ ।।<br />ತದನ್ಯಾನ್ಯಾತ್ಮವನ್ತಿ ಸ್ಯುಃ ಸರ್ಪಾದೀನಿ ಸ್ರಜಾ ಯಥಾ ।।  ೧೧೪೦ ।।  </div>
				<div class="verse">ಉಕ್ತಾತ್ಮಚ್ಯುತದೃಷ್ಟೀನಾಂ ತದಬೋಧೈಕಹೇತುತಃ ।।<br />ಆಬ್ರಹ್ಮಸ್ಥಾಣುಭೇದೋಽಯಂ ನಾಮರೂಪಕ್ರಿಯಾತ್ಮಕಃ ।।<br />ಅವಿದ್ಯಾಕೃತ ಏವಾಯಂ ನ ಯಥಾವಸ್ತುಧೀಕೃತಃ ।।  ೧೧೪೧ ।।  </div>
				<div class="verse">ತಮೋಘ್ನ್ಯೈವ ತತೋ ಬ್ರಹ್ಮ ಪ್ರಾಪ್ಯತೇ ಬ್ರಹ್ಮವಿದ್ಯಯಾ ।।  ೧೧೪೨ ।। <br />ಯಥೋಕ್ತತತ್ತ್ವಕಾನ್ಯೇವ ರಜ್ಜ್ವಾಂ ತತ್ಕ್ಲೃಪ್ತವಸ್ತುವತ್ ।।  <ಬ್ರ್/>ಸೂತ್ರಂ ವಿರಾಡ್ದೇವತಾ ಚ ಯಾವತ್ಕಿಂಚಿಚ್ಚ ವಸ್ತ್ವಿಹ ।।  ೧೧೪೩ ।।  </div>
				<div class="verse">ಬ್ರಹ್ಮೈವೇದಂ ಯಥಾ ಸರ್ವಂ ವಿದ್ಯಯಾ ತದಬೋಧಜಮ್ ।।<br />ಅವಿದ್ಯಯಾ ತಥಾಽಕೃತ್ಸ್ನಂ ಬ್ರಹ್ಮ ಸೂತ್ರಾದಿರೂಪಕಮ್ ।।  ೧೧೪೪ ।।  </div>
				<div class="verse">ಭಾವನಾಜ್ಞಾನಕರ್ಮಾಣಿ ಸಾಧನಾನೀತಿ ಯದ್ಯಪಿ ।।<br />ತತ್ಸತತ್ತ್ವಮವಿದ್ಯೈವ ಯತೋಽತಃ ಸೈವ ಕಾರಣಮ್ ।।  ೧೧೪೫ ।।  </div>
				<div class="verse">ನ ಹಿ ಸಾಧನಸಾಪೇಕ್ಷಂ ವಸ್ತು ಸ್ಯಾತ್ಪಾರಮಾರ್ಥಿಕಮ್ ।।<br />ಪರಮಾರ್ಥಂ ನ ವಸ್ತ್ವಸ್ತಿ ಯತ್ಪರಾಯತ್ತಸಿದ್ಧಿಕಮ್ ।।  ೧೧೪೬ ।।   </div>
				<div class="verse">ಮೋಹೋತ್ಯಾಃ ಪೃಥಗಾತ್ಮಾನಃ ಸಾಧನಾಯತ್ತಸಿದ್ಧಿಕಾಃ ।।<br />ಸೂತ್ರಾದಯಸ್ತೃಣಾನ್ತಾಃ ಸ್ಯುರನ್ಯೋನ್ಯವ್ಯಭಿಚಾರಿಣಃ ।।  ೧೧೪೭ ।।  </div>
				<div class="verse">ಸರ್ವೇಽಪ್ಯೇತೇ ಯಥಾದೃಷ್ಟಿ ಹ್ಯೇಕೈಕಸ್ಯ ತಮಸ್ವಿನಃ ।। <br />ಸೂತ್ರಾದಯೋಽನುಭೂಯನ್ತೇ ಯಥಾಕರ್ಮ ಯಥಾಶ್ರುತಮ್ ।।  ೧೧೪೮ ।।  </div>
				<div class="verse">ಅವಿದ್ಯೈವ ಯತೋಽಮೀಷಾಂ ಪ್ರಾಗಭಾಷೋ ನ ತತ್ಪರಮ್ ।।<br />ಭಾವನಾಜ್ಞಾನಕರ್ಮಭ್ಯೋ ಜನ್ಮೈಷಾಂ ತೇನ ನಾನ್ಯತಃ ।।  ೧೧೪೯ ।।  </div>
				<div class="verse">ಯಥೈತಾ ದರ್ಶನಾವಸ್ಥಾಃ ಕಾರ್ಯಮಾಸಾಂ ತಥಾವಿಧಮ್ ।।<br />ಉತ್ಪಾದ್ಯಮಾಪ್ಯಂ ಸಂಸ್ಕಾರ್ಯಂ ವಿಕಾರ್ಯಂ ಚ ಕ್ರಿಯಾವಶಾತ್ ।।  ೧೧೫೦ ।।  </div>
				<div class="verse">ಪಿಣ್ಡಾತ್ಮಾಽಹಮಿತೀಕ್ಷಾಣಃ ಪಿಣ್ಡಮೇವ ಪ್ರಪದ್ಯತೇ ।।<br />ದೈವಂ ವಿರಾಜಂ ಸೂತ್ರಂ ಚ ಮೃತಃ ಸನ್ಪ್ರತಿಪದ್ಯತೇ ।।  ೧೧೫೧ ।।  </div>
				<div class="verse">ಸಂಸ್ಕಾರೋಪಚಯಾದ್ಯದ್ವದ್ದೇವೋ ಭೂತ್ವೈತಿ ದೇವತಾಮ್ ।। <br />ಸಂಸ್ಕಾರಾಪಚಯಾದ್ಧ್ವಂಸಸ್ತಥಾ ತಾಸಾಂ ನ ಸಂಶಯಃ ।।  ೧೧೫೨ ।।  </div>
				<div class="verse">ಬ್ರಹ್ಮಣೋಽನ್ಯದ್ಯತೋ ವಸ್ತು ಬ್ರಹ್ಮೈವ ಪರಮಾರ್ಥತಃ ।।<br />ತದಬೋಧಾತ್ತದನ್ಯತ್ತದ್ಬೋಧಾದ್ಬ್ರಹ್ಮೈವ ತತ್ತ್ವತಃ ।।  ೧೧೫೩ ।।  </div>
				<div class="verse">ಸೂತ್ರಾದಿದರ್ಶನಾನಾಂ ಸ್ಯಾತ್ಸೂತ್ರಾದ್ಯೇವ ಯಥಾ ಫಲಮ್ ।।<br />ಪರಾತ್ಮದರ್ಶನಸ್ಯಾಪಿ ತದ್ಭಾವಃ ಸ್ಯಾತ್ತಥಾ ಫಲಮ್ ।।  ೧೧೫೪ ।।  </div>
				<div class="verse">ಬ್ರಹ್ಮಭಾವೋಽತ್ರ ನಿತ್ಯಃ ಸ್ಯಾತ್ಕಾರಣಾದ್ಯನಪೇಕ್ಷತಃ ।।<br />ಅನಿತ್ಯಮಿತರತ್ಸರ್ವಂ ಯದವಿದ್ಯಾವಿಜೃಮ್ಭಿತಮ್ ।। . ೧೧೫೫ ।।  </div>
				<div class="verse">ಅನಿತ್ಯಂ ದರ್ಶನಂ ಜ್ಞೇಯಂ ನಿತ್ಯಸ್ಯಾಪಿ ಪರಾತ್ಮನಃ ।।<br />ಮೋಹಮಾತ್ರಾನ್ತರಾಯತ್ವಾತ್ಕಾದಾಚಿತ್ಕಂ ಹಿ ದರ್ಶನಮ್ ।।  ೧೧೫೬ ।।  </div>
				<div class="verse">ಅಹಮೇವ ಪರಂ ಬ್ರಹ್ಮೇತ್ಯಸ್ಯಾರ್ಥಸ್ಯಾಪ್ರಬುದ್ಧತಾ ।।<br />ಅವಿದ್ಯೇತಿ ವಯಂ ಬ್ರುಮೋ ಯೇಹ ನಾಸ್ತಿ ಸದಾಽಽತ್ಮನಿ ।।  ೧೧೫೭ ।।  </div>
				<div class="verse">ಪರಾತ್ಮನಿ ತು ಸಂಬೋಧೋ ನಿತ್ಯಃ ಸ್ಯಾಚ್ಛಶಿಶೀತವತ್ ।। <br />ತದನ್ಯಾತ್ಮಸ್ವನಿತ್ಯೋಽಸೌ ಸೋಹಸಂವೀತಬುದ್ಧಿಷು ।।  ೧೧೫೮ ।।  </div>
				<div class="verse">ತತ್ರೈವಂ ಸತಿ ಯೋಽಕಾರ್ತ್ಸ್ನ್ಯಮಿತ್ವಾ ಬ್ರಹ್ಮಾಪ್ರಬೋಧತಃ ।।<br />ಸರ್ವಾತ್ಮವಿದ್ಯಯಾಽವಿದ್ಯಾಂ ಹತ್ವಾ ಬ್ರಹ್ಮಾಭವತ್ಪುಮಾನ್ ।।  ೧೧೫೯ ।।  </div>
				<div class="verse">ಪುರಾಽಪಿ ಚಾಽಽತ್ಮಸಂಬೋಧಾದ್ಬ್ರಹ್ಮೈವಾಯಂ ಸ್ವತೋ ಹ್ಯಭೂತ್ ।। <br />ಯತೋಽತಸ್ತತ್ತ್ವಸಂಬೋಧಾದ್ಬ್ರಹ್ಮ ಬ್ರಹ್ಮ ಪ್ರಪದ್ಯತೇ ।।  ೧೧೬೦ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಸಂಬೋಧಾತ್ತದನ್ಯತ್ರೈವ ಯಾ ಮತಿಃ ।।<br />ಪರಾರ್ಥಾ ಸಾ ಮತಿರ್ಜ್ಞೇಯಾ ಬಾಹ್ಯಕರ್ಮವ್ಯಪಾಶ್ರಯಾ ।।  ೧೧೬೧ ।।  </div>
				<div class="verse">ಅಹಂ ಬ್ರಹ್ಮೇತಿ ಯಜ್ಜ್ಞಾನಂ ಸ್ವಾರ್ಥಮೇವ ತದಿಷ್ಯತೇ ।।<br />ಸರ್ವಪ್ರಯೋಗವೀಜಾತ್ಮಧ್ವಾನ್ತೋಚ್ಛೇದಿತ್ವಹೇತುತಃ ।।  ೧೧೬೨ ।।  </div>
				<div class="verse">ನಿಃಶೇಷಪುರುಷಾರ್ಥಾನಾಂ ಜ್ಞೇಯಾನಾಂ ಚಾಪಿ ಕೃತ್ಸ್ನತಃ ।।<br />ಪ್ರತ್ಯಕ್ತತ್ತ್ವಪರಿಜ್ಞಾನಸಮುತ್ಪತ್ತೌ ಸಮಾಪ್ತಿತಃ ।।  ೧೧೬೩ ।।  </div>
				<div class="verse">ಭರ್ತೃಪ್ರಪಞ್ಚಪ್ರಸ್ಥಾನಮೇವಮೇತದ್ಯಥೋದಿತಮ್ ।।<br />ಇತೋಽನ್ಯತ್ರಾಪಿ ತದ್ಭಾಷ್ಯಂ ಗಮಯೇದೇವಮೇವ ತು ।।  ೧೧೬೪ ।।  </div>
				<div class="verse">ಬ್ರಹ್ಮಭಾವಿರವಂ ಶ್ರುತ್ವಾ ಯೇ ತು ವ್ಯಾಚಕ್ಷತೇಽನ್ಯಥಾ ।।<br />ತಾನುದ್ದಿಶ್ಯ ವಿಚಾರೋಽಯಂ ಪ್ರಾರಬ್ಧೋ ಗುರುಭಿಃ ಸ್ಫುಟಃ ।।  ೧೧೬೫ ।।  </div>
				<div class="verse">ಯಥೋಕ್ತಸೂತ್ರವ್ಯಾಖ್ಯಾಯಾಂ ಪ್ರಯೋಜನವಿವಕ್ಷಯಾ ।।<br />ಉಪೋದ್ಧಾತೋಕ್ತದೋಷಾಣಾಂ ಪರಿಹಾರಾಯ ಯತ್ಯತೇ ।।  ೧೧೬೬ ।।  </div>
				<div class="verse">ಬ್ರಹ್ಮವಿದ್ಯೋಪದೇಶಸ್ಯ ವಿಷಯಶ್ಚಾವಧಾರ್ಯತೇ ।।<br />ಸಾಕ್ಷಾದ್ಬ್ರಹ್ಮಾಥವಾ ಬ್ರಹ್ಮ ಯದಿ ವೋಭಯರೂಪಕಮ್ ।।  ೧೧೬೭ ।।  </div>
				<div class="verse">ಸಮಾಶಙ್ಕಿತನಿಃಶೇಷದೋಷನಾಗನ್ಧಿತಂ ಸ್ಫುಟಮ್ ।।<br />ಶ್ರುತಿಃ ಪ್ರತಿವಚಃ ಪ್ರಾಹ ದೋಷಮೂಲನಿರಾಸಕೃತ್ ।।  ೧೧೬೮ ।।  </div>
				<div class="verse">ಬ್ರಹ್ಮೇತಿ ಬ್ರಹ್ಮಶಬ್ದೋಽಯಂ ಮುಖ್ಯಬ್ರಹ್ಮಾರ್ಥವಾಚಕಃ ।।<br />ಅಪೂರ್ವಾದಿಶ್ರುತೇರ್ಜ್ಞೇಯೋ ಬ್ರಹ್ಮತ್ವಂ ನ ತತೋಽನ್ಯಥಾ ।।  ೧೧೬೯ ।।  </div>
				<div class="verse">ಅವಿಚಾರಿತಸಂಸಿದ್ಧಿಪ್ರತ್ಯಗಜ್ಞಾನಕಾರಣಾತ್ ।।<br />ಅಬ್ರಹ್ಮೇವ ತದಾಭಾತಿ ಮೋಹಸಂವೀತಚೇತಸಃ ।।  ೧೧೭೦ ।।  </div>
				<div class="verse">ಪ್ರತ್ಯಕ್ಸಂಬೋಧವಿಧ್ವಸ್ತಪ್ರತ್ಯಙ್ಭೋಹಃ ಪರಾತ್ಮನಃ ।।<br />ಸಂಭಾವಯತಿ ಸಂಬೋಧಾನ್ನಾನ್ಯದ್ವಸ್ತ್ವನ್ತರಂ ಯಥಾ ।।  ೧೧೭೧ ।।  </div>
				<div class="verse">ಏವಮೇವ ಮಹಾಮೋಹಸಂವೀತಧಿಷಣಃ ಪುಮಾನ್ ।।<br />ಬ್ರಹ್ಮೈವಾಪಿ ಸ್ವತೋ ಮೋಹಾನ್ನ ತತ್ಸಂಭಾವಯತ್ಯಪಿ ।।  ೧೧೭೨ ।।  </div>
				<div class="verse">ಬುದ್ಧತತ್ತ್ವಸ್ಯ ಲೋಕೋಽಯಂ ಜಡೋನ್ಮತ್ತಪಿಶಾಚವತ್ ।।<br />ಬುದ್ಧತತ್ತ್ವೋಽಪಿ ಲೋಕಸ್ಯ ಜಡೋನ್ಮತ್ತಪಿಶಾಚವತ್ ।।  ೧೧೭೩ ।।  </div>
				<div class="verse">ಯದಿ ನಾಮಾಸ್ತಿ ಸಂಭೇದಃ ಸಾಕ್ಷಾತ್ಕಲ್ಪಿತಸರ್ಪಯೋಃ ।।<br />ಭೀತಂ ಪ್ರತ್ಯವಿಶಿಷ್ಟೋಽಸೌ ವಾಸ್ತವತ್ವಾದನಾದೃತಃ ।।  ೧೧೭೪ ।।  </div>
				<div class="verse">ಪ್ರತ್ಯಕ್ತತ್ತ್ವಂ ತಮೋಮಾತ್ರವ್ಯವಧಾನಾದಿಹೋಚ್ಯತೇ ।।<br />ಬ್ರಹ್ಮಭಾವೀತಿ ನ ಪುನರ್ವಸ್ತುತತ್ತ್ವವ್ಯಪೇಕ್ಷಯಾ ।।  ೧೧೭೫ ।।  </div>
				<div class="verse">ಇದಂಧೀಶಬ್ದಗಮ್ಯಂ ಯದ್ಬ್ರಹ್ಮರೂಪಾದ್ವಿಶಿಷ್ಯತೇ ।।<br />ಬ್ರಹ್ಮೈವ ತದುಪಾಧೀಹೇದಂಶಬ್ದೇನಾಭಿಧೀಯತೇ ।।  ೧೧೭೬ ।।  </div>
				<div class="verse">ಯೋಽಸಾವವಿದ್ಯೋತ್ಸಙ್ಗಸ್ಥಃ ಪ್ರಾಕ್ಪ್ರವಿಷ್ಟ ಇತೀರಿತಃ ।। <br />ಸ್ವಾಭಾಸಾನ್ತಃ ಸಂ ಸಂಮೋಹಾನ್ನಾಮರೂಪಾತ್ಮಕೋಽಭವತ್ ।।  ೧೧೭೭ ।।  </div>
				<div class="verse">ಅವ್ಯಾಕೃತಾದಿಪಿಣ್ಡಾನ್ತಂ ಪರ ಏವ ತ್ವವಿದ್ಯಯಾ ।।<br />ತದಾತ್ಮತ್ವಂ ಸಮಾಪೇದೇ ನ ತ್ವಸೌ ಪರಮಾರ್ಥತಃ ।।  ೧೧೭೮ ।।  </div>
				<div class="verse">ಪ್ರಾಗಾತ್ಮಬೋಧಾತ್ಪಿಣ್ಡಾದೌ ಯಾಽಽತ್ಮೇತ್ಯಾಸೀನ್ಮತಿರ್ದೃಢಾ ।।<br />ಸಾ ತತ್ತತ್ತ್ವಮಸಂಪ್ರಾಪ್ಯ ಸಿದ್ಧಾ ಸ್ರಗಾಹಿಬೋಧವತ್ ।।  ೧೧೭೯ ।।  </div>
				<div class="verse">ಅವಿದ್ಯಾಕಲ್ಪಿತಾಂಸ್ತಸ್ಮಾದನ್ವಯವ್ಯತಿರೇಕತಃ ।।<br />ವಿಧೂಯಾನಾತ್ಮನೋಽಶೇಷಾಂಸ್ತತ್ಪ್ರತ್ಯಗ್ರೂಪಮೈಕ್ಷತ ।।  ೧೧೮೦ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿದ್ಯಾಗ್ನಿಸಂಪ್ಲುಷ್ಟಾಶೇಷತತ್ತಮಃ ।। <br />ಬ್ರಹ್ಮೈವಾಽಽತ್ಮಾನಮೇವೇತಿ ಪ್ರತ್ಯಬುಧ್ಯತ ವಾಕ್ಯತಃ ।।  ೧೧೮೧ ।।  </div>
				<div class="verse">ನ ಹಿ ಪ್ಲುಷ್ಟಾಖಿಲಾವಿದ್ಯಃ ಪ್ರತೀಚ್ಯನ್ಯನ್ಮನಾಗಪಿ ।।<br />ಪ್ರತ್ಯಗ್ದೃಷ್ಟ್ಯೇಕ್ಷತೇಽನ್ಯಸ್ಯ ತದವಿದ್ಯೈಕಹೇತುತಃ ।।  ೧೧೮೨ ।।  </div>
				<div class="verse">ಅದ್ವೈತವಿಷಯಂ ಚ್ಚೇದಮೇಕಂ ಬ್ರಹ್ಮೇತಿ ಭಣ್ಯತೇ ।। <br />ಸಮಸ್ತವ್ಯಸ್ತತಾ ಯಸ್ಮಾನ್ನೇಹ ಪ್ರತ್ಯಗ್ಧಿಯೇಕ್ಷ್ಯತೇ ।।  ೧೧೮೩ ।।  </div>
				<div class="verse">ಮಿಥ್ಯಾಭಿಮಾನಾತ್ಸಂಪತ್ತಿರವಿದ್ಯೋತ್ಥಾಸು ಭೂಮಿಷು ।।<br />ಯತ್ರ ವಾ ಅನ್ಯದಿತ್ಯೇವಂ ಶ್ರುತಿಶ್ಚಾಷಿ ಜಗೌ ತಥಾ ।।  ೧೧೮೪ ।।  </div>
				<div class="verse">ನಿರವಿದ್ಯ ಇಹಾದ್ವೈತೇ ಭೇದಹೇತೋರಸಂಭವಾತ್ ।।<br />ಸ್ವತ ಏವಾಭಿಸಂಪತ್ತಿರ್ಯತ್ರ ತ್ವಸ್ಯೇತಿಶಾಸ್ರತಃ ।।  ೧೧೮೫ ।।  </div>
				<div class="verse">ತಸ್ಮಾತ್ತದಿತಿ ವಿದ್ಯಾಯಾಃ ಪೂರ್ಣತಾ ಫಲಮುಚ್ಯತೇ ।।<br />ತದನ್ಯಸ್ಯ ತ್ವಕೃತ್ಸ್ನತ್ವಾಜ್ಜಿಹಾಸಾವಿಷಯತ್ವತಃ ।।  ೧೧೮೬ ।।  </div>
				<div class="verse">ಯದಿದಂಶಬ್ದನಿರ್ದಿಷ್ಟಂ ಪೂರ್ಣಾವಿದ್ಯೈಕಹೇತುಜಮ್ ।।<br />ಅಹಂ ಬ್ರಹ್ಮೇತಿ ತದ್ಧ್ವಂಸಾತ್ಪೂರ್ಣಮೇವಾಭವತ್ಸ್ವತಃ ।।  ೧೧೮೭ ।।  </div>
				<div class="verse">ಭರ್ತೃಪ್ರಪಞ್ಚಭಾಷ್ಯಸ್ಯ ಪ್ರಚಾರೋಽಯಂ ಪ್ರದರ್ಶಿತಃ ।।<br />ಶ್ರುತ್ಯಕ್ಷರಾನುಸಾರೇಣ ತಥಾಽನುಭವವರ್ತ್ಮನಾ ।।  ೧೧೮೮ ।।  </div>
				<div class="verse">ಬ್ರಹ್ಮೇತಿಬ್ರಹ್ಮಶಬ್ದೇನ ದ್ವೈತೈಕತ್ವಾತ್ಮಕಂ ಕಿಲ ।।<br />ಭಣ್ಯತೇ ನ ಪರಂ ಬ್ರಹ್ಮ ತಸ್ಯ ವಿದ್ಯಾನಪೇಕ್ಷತಃ ।।  ೧೧೮೯ ।।  </div>
				<div class="verse">ಪರಸ್ಯ ಬ್ರಹ್ಮತಾ ಯಸ್ಮಾದನನ್ಯಾಯತ್ತಸಿದ್ಧಿಕಾ ।।<br />ಸ್ವತ ಏವ ತು ತತ್ಸಿದ್ಧೇರ್ನಾತಸ್ತದಭಿಧೀಯತೇ ।।  ೧೧೯೦ ।।  </div>
				<div class="verse">ತಥಾ ಕಾಲಾನವಚ್ಛಿತ್ತೇರಾಸೀದಿತಿ ನ ತತ್ಪ್ರತಿ ।।<br />ಘಟತೇ ಕಾಲಸಂಬನ್ಧೋ ವಿರಿಞ್ಚೇ ತೂಪಪದ್ಯತೇ ।।  ೧೧೯೧ ।।  </div>
				<div class="verse">ನನು ತಸ್ಯಾಪಿ ವಿಜ್ಞಾನಂ ನೋಪದೇಶವ್ಯಪೇಕ್ಷಯಾ ।।<br />ಜನ್ಮನೈವಾಸ್ಯ ತತ್ಸಿದ್ಧೇರ್ನ ಯುಕ್ತಾ ಬ್ರಹ್ಮಗೀರಿಯಮ್ ।।  ೧೧೯೨ ।।  </div>
				<div class="verse">ಆಸೀದಿತಿ ಚ ನಿರ್ದೇಶಸ್ತಸ್ಮಿನ್ನಪಿ ನ ಯುಜ್ಯತೇ ।।<br />ವಿರಿಞ್ಚಸ್ಯ ತ್ರಿಕಾಲತ್ವಾದಾಸೀದಸ್ತಿ ಭವಿಷ್ಯತಿ ।।  ೧೧೯೩ ।। </div>
				<div class="verse">ಯತ ಏವಮಸಂತೋಷಾತ್ಪಕ್ಷಾನ್ತರಸಮಾಶ್ರಯಃ ।।<br />ಮನುಷ್ಯಾಧಿಕೃತೇರ್ವೇತಿ ಕ್ರಿಯತೇ  ಪೂರ್ವಪಕ್ಷಿಣಾ ।।  ೧೧೯೪ ।।  </div>
				<div class="verse">ಮನುಷ್ಯಾಃ ಪ್ರಕೃತಾಃ ಪೂರ್ವಂ ತೇ ಚ ನಿಃಶ್ರೇಯಸಾರ್ಥಿನಃ ।।<br />ಬ್ರಹ್ಮಣೋ ನತ್ವನರ್ಥಿತ್ವಾತ್ತಥಾ ಚಾಪ್ರಕೃತತ್ವತಃ ।।  ೧೧೯೫ ।।  </div>
				<div class="verse">ಋಷ್ಯಾದಿವಚಸಾ ಚಾಪಿ ಬ್ರಹ್ಮವಿದ್ಯಾಽವಿಶೇಷತಃ ।।<br />ಸರ್ವಾರ್ಥೈವ ಸಮುದ್ದಿಷ್ಟಾ ನಾಗ್ರಜನ್ಮೈಕಗೋಚರಾ ।।  ೧೧೯೬ ।।  </div>
				<div class="verse">ಜನ್ಮನೈವ ತು ತತ್ಸಿದ್ಧೇರ್ನೋಪದೇಶವ್ಯಪೇಕ್ಷತಾ ।।<br />ಜ್ಞಾನಮಪ್ರತಿಘಂ ಯಸ್ಯ ವೈರಾಗ್ಯಂ ಚೇತಿ ಚ ಸ್ಮೃತೇಃ ।।  ೧೧೯೭ ।।  </div>
				<div class="verse">ದ್ವೈತೈಕತ್ವಾತ್ಮಕಬ್ರಹ್ಮವಿದ್ಯಾಕರ್ಮೈಕಸಾಧನಃ ।।  ೧೧೯೮ ।। <br />ಅಪರಬ್ರಹ್ಮತಾಪನ್ನೋ ಭೋಜ್ಯಾದ್ವ್ಯಾವೃತ್ತಮಾನಸಃ ।। </div>
				<div class="verse">ನಿಃಶೇಷಪ್ರಾಪ್ತ್ಯಾ ಚೋಚ್ಛಿನ್ನಕಾಮಕರ್ಮಾದಿಬನ್ಧನಃ ।।  ೧೧೯೯ ।। <br />ಪರಬ್ರಹ್ಮಪರಿಜ್ಞಾನಭಾವನೋಪಚಯಾತ್ಪರಃ ।।<br />ಬ್ರಹ್ಮಭಾವೀ ನರೋಽತೋಽತ್ರ ಬ್ರಹ್ಮಶಬ್ದೇನ ಭಣ್ಯತೇ ।।  ೧೨೦೦ ।।  </div>
				<div class="verse">ಭವಿಪ್ಯದ್ವತ್ತ್ಯಾ ಲೋಕೇಽಪಿ ಪ್ರಯೋಗೋ ದೃಶ್ಯತೇ ಯಥಾ ।।<br />ಓದನಂ ಪಚತೀತ್ಯಾದಿ ತಥೇಹಾಪಿ ಭವಿಷ್ಯತಿ ।।  ೧೨೦೧ ।।  </div>
				<div class="verse">ಗೃಹಸ್ಥೋ ಭಾರ್ಯಂ ವಿನ್ದೇತ ಶಾಸ್ರೇ ಚಾಪಿ ಸಮೀಕ್ಷ್ಯತೇ ।।<br />ಏವಂ ವ್ಯಾಚಕ್ಷತೇ ಕೇಚಿದ್ಗಮ್ಭೀರನ್ಯಾಯವಾದಿನಃ ।।  ೧೨೦೨ ।।  </div>
				<div class="verse">ಸರ್ವಾಪತ್ತೇನಿತ್ಯತ್ವದೋಷಾಸಕ್ತೇರ್ನ ತತ್ತಥಾ ।।<br />ಸಾಧನಾಯತ್ತಲಬ್ಧಾತ್ಮಾ ನ ಲೋಕೇಽಸ್ತ್ಯವಿನಶ್ವರ ।।  ೧೨೦೩ ।।  </div>
				<div class="verse">ಅಥಾವಿದ್ಯೋತ್ಥಾಕೃತ್ಸ್ನತ್ವನಿವೃತ್ತಿಂ ಚೇದಿಹೇಚ್ಛಸಿ ।।<br />ಕಲ್ಪನೇಯಂ ತೃಥೈವ ಸ್ಯಾದ್ಬ್ರಹ್ಮಭಾವೀತಿ ಯಾ ಕೃತಾ ।।  ೧೨೦೪ ।।  </div>
				<div class="verse">ಯತಃ ಪ್ರಾಗಪಿ ತದ್ವೋಧಾತ್ಸರ್ವೋ ಜನ್ತುಃ ಸ್ವಭಾವತಃ ।।<br />ಬ್ರಹ್ಮತ್ವಾದಾಪ್ತತದ್ಭಾವೋ ನಿತ್ಯಮೇವ ನ ಸಾಧನಾತ್ ।।  ೧೨೦೫ ।।  </div>
				<div class="verse">ಕೇವಲಂ ತತ್ತಮೋಮಾತ್ರವ್ಯವಧಾನೈಕಹೇತುತಃ ।।<br />ಸಂಭಾವಯತ್ಯಕೃತ್ಸ್ನತ್ವಂ ಪ್ರತ್ಯಗಾತ್ಮನಿ ಮೂಢಧೀಃ ।।  ೧೨೦೬ ।।  </div>
				<div class="verse">ಯದವಿದ್ಯೈಕಹೇತು ಸ್ಯಾದಬ್ರಹ್ಮತ್ವಂ ನ ತು ಸ್ವತಃ ।।<br />ತದ್ಯಥಾವಸ್ತುಸಂಬೋಧಾನ್ಮೂಲನಾಶಾತ್ಪ್ರಣಶ್ಯತಿ ।।  ೧೨೦೭ ।।  </div>
				<div class="verse">ಏವಂ ಚೇತ್ಸ್ಯಾದಭಿಪ್ರಾಯಃ ಕಿಮರ್ಥಂ ನಿಷ್ಪ್ರಯೋಜನಮ್ ।।<br />ಮುಖ್ಯಾರ್ಥಂ ಸಂಪರಿತ್ಯಜ್ಯ ಪುಂಸಿ ಬ್ರಹ್ಮೇತಿ ಕಲ್ಪನಮ್ ।।  ೧೨೦೮ ।।  </div>
				<div class="verse">ಶ್ರುತಾರ್ಥಹಾನಿರೇವಂ ಸ್ಯಾದಶ್ರುತಸ್ಯ ಚ ಕಲ್ಪನಾ ।।<br />ಅಪನ್ಯಾಯೋ ತೃಥಾ ಚ ಸ್ಯಾತ್ಪುಮರ್ಥಾಸಂಭವಾದಿಹ ।।  ೧೨೦೯ ।।  </div>
				<div class="verse">ಅವಿದ್ಯೋತ್ಥಾತಿರೇಕೇಣ ಸ್ವತ ಏವೇತಿ ಚೇನ್ಮತಮ್ ।।<br />ಅಬ್ರಹ್ಮತ್ವಂ ನ ತದ್ಧಾನಿರುಪಾಯಾಸಂಭವಾತ್ಕಚಿತ್ ।।  ೧೨೧೦ ।।  </div>
				<div class="verse">ಅಭಿವ್ಯಞ್ಜಕಮೇವೇಷ್ಟಂ ಪ್ರಮಾಣಂ ನ ತು ಕಾರಕಮ್ ।।<br />ನಾಪೋಢ್ರೀ ನಾಪಿ ಕರ್ತ್ರೀಯಂ ವಿದ್ಯಾಽತೋ ವಸ್ತುನಃ ಕಚಿತ್ ।।  ೧೨೧೧ ।।  </div>
				<div class="verse">ಸ್ವಪ್ರಮೇಯಾಖಿಲಾಜ್ಞಾನಧ್ವಂಸಿನೀತಿ ಸಮೀಕ್ಷ್ಯತೇ ।।<br />ವಿದ್ಯಾ ಲೋಕೇ ತಥೇಹಾಪಿ ತದ್ಧ್ವಂಸಿನ್ಯೇವ ಗೃಹ್ಯತಾಮ್ ।।  ೧೨೧೨ ।। </div>
				<div class="verse">ಸದಾನುದಿತಾನಸ್ತಮಿತಭಾಸ್ವದ್ವಿಜ್ಞಾನಮಾತ್ರತಃ ।।<br />ತದ್ವಿರುದ್ಧತನುರ್ಮೋಹಃ ಕುತೋ ಬ್ರಹ್ಮಣಿ ಚೇನ್ಮತಮ್ ।।  ೧೨೧೩ ।।  </div>
				<div class="verse">ನಾನುಭೂತ್ಯೈವ ತತ್ಸಿದ್ಧೇರ್ಜ್ಞಾತಕುಮ್ಭಾನುಭೂತಿವತ್ ।।<br />ನ ವೇದ್ಮೀತ್ಯನುಭೂತಿರ್ಹಿ ಸರ್ವೇಷಾಮಾತ್ಮಸಾಕ್ಷಿಕಾ ।।  ೧೨೧೪ ।। </div>
				<div class="verse">ಅವ್ಯಾಕೃತಾಧಿಕಾರೇ ಚ ಯದುಕ್ತಂ ಪ್ರಾಕ್ಸಮಾಸತಃ ।।<br />ಬ್ರಹ್ಮಣ್ಯವಿದ್ಯಸಂಸಿದ್ಧ್ಯೈ ಸ್ಮರ್ತವ್ಯಂ ತದಿಹಾಖಿಲಮ್ ।।  ೧೨೧೫ ।।  </div>
				<div class="verse">ವಿದ್ಯಾವಿಧಾನಾಚ್ಚಾವಿದ್ಯ ಬ್ರಹ್ಮಣ್ಯಸ್ತೀತಿ ಗಮ್ಯತಾಮ್ ।।<br />ವಿದ್ಯಾವಿಧಾನಂ ವಿಜ್ಞಾತೇ ಪಿಷ್ಟಪೇಷಣವದ್ಯತಃ ।।  ೧೨೧೬ ।।  </div>
				<div class="verse">ಅಜ್ಞಾನಮೇವ ಮಿಥ್ಯಾಧೀಃ ಪ್ರಮೇಯಾನಭಿಸಂಗತೇಃ ।।<br />ರೂಪ್ಯಾಧ್ಯಾರೋಪಣಂ ತಸ್ಮಾದುದಾಹಾರಿ ಗರೀಯಸಾ ।।  ೧೨೧೭ ।।  </div>
				<div class="verse">ಅಸ್ತ್ವವಿದ್ಯಾ ಪರೇ ಭೂಮ್ನಿ ಯಥೋಕ್ತನ್ಯಾಯಗೌರವಾತ್ ।।<br />ನ ತು ಬ್ರಹ್ಮೈವ ತಾಂ ಕುರ್ಯಾತ್ಸರ್ವಜ್ಞಂ ಪ್ರತ್ಯಗಾತ್ಮನಿ ।।  ೧೨೧೮ ।।  </div>
				<div class="verse">ನ ಹಿ ಧೀಪೂರ್ವಕಾರೀ ಸನ್ನಿಃಶೇಷಾನರ್ಥದಾಯಿನೀಮ್ ।।<br />ಪ್ರತೀಚ್ಯವಿದ್ಯಾಂ ವಿಸೃಜೇದ್ಯಾಽನ್ಯತ್ರಾಪಿ ನ ಕಾಮ್ಯತೇ ।।  ೧೨೧೯ ।।  </div>
				<div class="verse">ಯದ್ಯವಿದ್ಯಾ ಭವೇತ್ಕಾರ್ಯಮಸ್ತ್ವೇತದ್ಯದಿಹೋದಿತಮ್ ।।<br />ಅಕಾರ್ಯತ್ವಾತ್ತ್ವವಿದ್ಯಾಯಾಸ್ತ್ವದುಕ್ತಂ ತುಷಕಣ್ಡನಮ್ ।।  ೧೨೨೦ ।।  </div>
				<div class="verse">ಅಥೋಪಚಾರಾತ್ಕಾರ್ಯತ್ವಮವಿದ್ಯಾವಿಷಯತ್ವತಃ ।।<br />ತಥಾಽಪಿ ನಾಪರಾಧೋ ನಸ್ತದನ್ಯಾಸಂಭವಾದಿಹ ।।  ೧೨೨೧ ।।  </div>
				<div class="verse">ನ ಹಿ ಬ್ರಹ್ಮಾತಿರೇಕೇಣ ಬ್ರಹ್ಮಾವಿದ್ಯಾಕೃದಿಷ್ಯತೇ ।।<br />ನ ಹ್ಯನ್ಯೋಽತೋಽಸ್ತಿ ದ್ರಷ್ಟೇತಿ ತಥಾಚ ಶ್ರುತಿಶಾಸನಮ್ ।।  ೧೨೨೨ ।।  </div>
				<div class="verse">ಕ್ರಿಯಾ ವಾ ಕಾರಕಂ ವೇಹ ಸದಸದ್ವೇಹ ಯನ್ಮತಮ್ ।।<br />ಅಪ್ರಜ್ಞಾತಾತ್ಮಯಾಥಾತ್ಮ್ಯಂ ಬ್ರಹ್ಮೈವ ತದಿತೀಕ್ಷ್ಯತಾಮ್ ।।  ೧೨೨೩ ।।  </div>
				<div class="verse">ಪುರುಷ ಏವೇದಂ ಸರ್ವಮಾತ್ಮೈವೇದಮಿತಿ ಶ್ರುತಿಃ..<ಬ್ರ್ />ನಾನುಭೂತೇಃ ಪ್ರಮಾಣಾದ್ವಾ ತದನ್ಯದ್ವಸ್ತು ಲಭ್ಯತೇ ।।  ೧೨೨೪ ।।  </div>
				<div class="verse">ನನು ಶಾಸ್ರೋಪದೇಶೋಽಯಮೇವಂ ಸತ್ಯಫಲೋ ಭವೇತ್ ।।<br />ನಾಸೌ ಬ್ರಹ್ಮಣಿ ಸಾಫಲ್ಯಂ ನಾಪ್ಯನ್ಯಸ್ಮಿನ್ಸಮಶ್ನುತೇ ।।  ೧೨೨೫ ।।  </div>
				<div class="verse">ಉಪದೇಶಾನಪೇಕ್ಷತ್ವಾದ್ಬ್ರಹ್ಮತ್ವಸ್ಯ ಪರಾತ್ಮನಃ ।।<br />ಅಸಂಭವಾತ್ತತೋಽನ್ಯಸ್ಯ ಹ್ಯುಪದೇಶೋಽಫಲೋ ಭವೇತ್ ।।  ೧೨೨೬ ।।  </div>
				<div class="verse">ಬ್ರಹ್ಮಾಕರ್ತ್ರಪಿ ಸಂಬೋಧಾತ್ಪ್ರಾಗಭೂತ್ತದಸಂಸೃತಿ ।।<br />ಅವಿದ್ಯಾತಜ್ಜಸಂಬನ್ಧಾತ್ಕರ್ತೃತ್ವೇಽಪಿ ನ ದೋಷಭಾಕ್ ।।  ೧೨೨೭ ।।  </div>
				<div class="verse">ಪ್ರಾಗಜ್ಞಾತಂ ತದೈಕಾತ್ಮ್ಯಂ ಯಥೈವಾನುಭವಾನ್ಮತಮ್ ।।<br />ಬ್ರಹ್ಮಾಸ್ಮೀತ್ಯಪಿ ಸಂಬೋಧಸ್ತಥೈವಾನುಭಾವಶ್ರಯಾತ್ ।।  ೧೨೨೮ ।।  </div>
				<div class="verse">ಪ್ರಮೇಯಾಧಿಗಮಂ ಕುರ್ವತ್ಪ್ರಮಾಣಮಫಲಂ ಯದಿ ।।<br />ಕಾನ್ಯತ್ರ ಫಲವತ್ತತ್ಸ್ಯಾನ್ನಾತೋಽನ್ಯತ್ಸ್ಯಾನ್ಮಿತೇಃ ಫಲಮ್ ।।  ೧೨೨೯ ।।  </div>
				<div class="verse">ಸೋತ್ಪ್ರಾಸಮಿವ ಚಾಽಽಹಾತೋ ಬಾಢಮಿತ್ಯೇವಮಾದಿನಾ ।।<br />ಅಸ್ತ್ವೇಷೋಽವಗತೇ ದೋಷ ಇತೋಽನ್ಯಃ ಕೀದೃಶೋ ಗುಣಃ ।।  ೧೨೩೦ ।। </div>
				<div class="verse">ಅಥಾವಗಮವೈಯರ್ಥ್ಯಂ ಭವತಾ ಪರಿಚೋದ್ಯತೇ ।।<br />ತತ್ರಾಪಿ ಚಾನವಗಮಧ್ವಸ್ತಿಃ ಪ್ರತಿವಚೋ ಭವೇತ್ ।।  ೧೨೩೧ ।।  </div>
				<div class="verse">ಐಕಾತ್ಮ್ಯೇ ತನ್ನಿವೃತ್ತಿಶ್ಚೇದಸಂಭಾವ್ಯೇತಿ ಚೋದ್ಯತೇ ।।<br />ಲಬ್ಧೈಕಾತ್ಮ್ಯೇನ ನೈವೇಯಂ ನಿವೃತ್ತಿಃ ಕಾಮ್ಯತೇ ಶ್ರುುತೇಃ ।।  ೧೨೩೨ ।।  </div>
				<div class="verse">ಅಪ್ರಸಿದ್ಧೇ ತ್ವಥೈಕಾತ್ಮ್ಯೇ ನಿವೃತ್ತಿರಿಹ ಚೋದ್ಯತೇ ।।<br />ತಥಾ ದೃಷ್ಟವಿರೋಧೋ ವಃ ಪ್ರಾಪ್ನುವನ್ನ ನಿವಾರ್ಯತೇ ।।  ೧೨೩೩ ।। </div>
				<div class="verse">ಸರ್ವಸ್ಯಾನುಪಪನ್ನತ್ವಂ ಸಿದ್ಧಂ ದೃಷ್ಟಬಲಾಶ್ರಯಾತ್ ।। <br />ದೃಷ್ಟಸ್ಯಾನುಪಪನ್ನತ್ವಂ ಕಿಮಾಶ್ರಿತ್ಯಾಭಿಧೀಯತೇ ।।  ೧೨೩೪ ।।  </div>
				<div class="verse">ಉಕ್ತಾನಿ ತಾವದ್ಭೂಯಾಂಸಿ ದೂಷಣಾನಿ ವಿಭಾಗಶಃ ।।<br />ಅಬ್ರಹ್ಮವಿಷಯೇ ಕ್ಲೃಪ್ತೇ ಬ್ರಹ್ಮಭಾವೀ ಪುಮಾನಿತಿ ।।  ೧೨೩೫ ।।  </div>
				<div class="verse">ಭೂಯೋಽಪ್ಯಸ್ಯೈವ ದಾರ್ಢ್ಯಾರ್ಥಂ ಪೂರ್ವಪಕ್ಷಾಯ ಯತ್ಯತೇ ।।<br />ವಾಕ್ಯಾರ್ಥಾಭಾಸಸಂಜಾತಭ್ರಾನ್ತ್ಯುಚ್ಛಿತ್ತ್ಯೈ ಪ್ರಯತ್ನತಃ ।।  ೧೨೩೬ ।।  </div>
				<div class="verse">ಪುಣ್ಯಃ ಪುಣ್ಯೇನ ಭವತಿ ಪಾಪಃ ಪಾಪೇನ ಕರ್ಮಣಾ ।।<br />ಸಂಸಾರಿಣಂ ಸಮುದ್ದಿಶ್ಯ ಶ್ರುತಿರೇತದುದಾಹರತ್ ।।  ೧೨೩೭ ।।  </div>
				<div class="verse">ತಥೈಷ ಹೀತಿ ವಿಸ್ಪಷ್ಟಂ ಸಂಸಾರ್ಯೇವಾಭಿಧೀಯತೇ ।।<br />ತಸ್ಮಾದ್ವಿಲಕ್ಷಣಸ್ತದ್ವದೀಶ್ಚರೋಽಪ್ಯಭಿಧೀಯತೇ ।। <br />ಸ ಏಷ ನೇತಿ ನೇತೀತಿ ಯ ಆತ್ಮೇತ್ಯಾದಿನಾ ತಥಾ ।।  ೧೨೩೮ ।।  </div>
				<div class="verse">ತಥಾಽಕ್ಷಪಾದಕಾಣಾದತರ್ಕಶಾಸ್ರೇಷು ಯತ್ನತಃ ।।<br />ಉಪಪತ್ತಿಶತೈರೀಶಃ ಸಾಧ್ಯತೇ ವಾದಿಭಿಃ ಪೃಥಕ್ ।।  ೧೨೩೯ ।।  </div>
				<div class="verse">ದುಃಖಾಪನಯನಾರ್ಥಿತ್ವಪ್ರವೃತ್ತೇರ್ದರ್ಶನಾದಪಿ ।।<br />ಅತ್ಯನ್ತಭೇದೋ ವಿಜ್ಞೇಯಃ ಸಂಸಾರೀಶ್ವರಯೋರತಃ ।।  ೧೨೪೦ ।।  </div>
				<div class="verse">ತಂ ವಿದಿತ್ವೈತಮೇವೇತಿ ಕರ್ಮಕರ್ತೃವಿಭಾಗತಃ ।।<br />ಕ್ಷೇತ್ರಜ್ಞೇಶ್ವರಯೋರುಕ್ತೇರ್ಮೃಗವ್ಯಾಧಾದಿಭೇದವತ್ ।।  ೧೨೪೧ ।।  </div>
				<div class="verse">ಮುಮುಕ್ಷೋರ್ಗತಿಮಾರ್ಗಸ್ಯ ದೇಶಭೇದೋಪದೇಶತಃ ।।<br />ಭೇದೇಽಸತಿ ಗತಿಃ ಕೇಯಂ ಗನ್ತೃಗನ್ತವ್ಯಯೋರ್ಭವೇತ್ ।।  ೧೨೪೨ ।।  </div>
				<div class="verse">ದಕ್ಷಿಣೋತ್ತರಮಾರ್ಗೋಕ್ತಿಸ್ತಥಾ ಸತಿ ವಿರುಧ್ಯತೇ ।।<br />ಗನ್ತವ್ಯದೇಶಾಭಾವಾಚ್ಚ ಗತಿರ್ನೈವೋಪಪದ್ಯತೇ ।।  ೧೨೪೩ ।।  </div>
				<div class="verse">ತಥಾಽಭ್ಯುದಯಕೈವಲ್ಯಸಾಧನಾನಾಂ ವಿಧಾನತಃ ।।<br />ನ ಹೀಶ್ವರಸ್ಯ ಕೈವಲ್ಯಂ ಸಾಧನಾಯತ್ತಮಿಷ್ಯತೇ ।।  ೧೨೪೪ ।।  </div>
				<div class="verse">ಬ್ರಹ್ಮಭಾವೀ ತತೋ ನೇಶಃ ಕಿಂತು ತದ್ವ್ಯತಿರೇಕಭಾಕ್ ।।<br />ಸಂಸಾರ್ಯೇವಾಭಿಧೀಯೇತ ಯಥೋಕ್ತನ್ಯಾಯಗೌರವಾತ್ ।।  ೧೨೪೫ ।।  </div>
				<div class="verse">ನೈವಂ ಬ್ರಹ್ಮೋಪದೇಶಾರ್ಥಶಾಸ್ರಾನರ್ಥಕ್ಯಸಕ್ತಿತಃ ।।<br />ಸಂಸಾರಿವಿದ್ಯಯೈವಾಸ್ಯ ಪುರುಷಾರ್ಥಸಮಾಪ್ತಿತಃ ।।  ೧೨೪೬ ।।  </div>
				<div class="verse">ನ ಚ ಬ್ರಹ್ಮೋಪದೇಶಸ್ಯ ಸರ್ವಭಾವಾತಿರೇಕತಃ ।।<br />ಶಕ್ಯಂ ಫಲಾನ್ತರಂ ವಕ್ತುಂ ಯೇನಾಸಾವರ್ಥವಾನ್ಭವೇತ್ ।।  ೧೨೪೭ ।।  </div>
				<div class="verse">ಪುಮರ್ಥಸಾಧನೇಽನ್ಯಸ್ಮಿನ್ನ ಚಾಸೌ ವಿನಿಯುಜ್ಯತೇ ।।<br />ಸನ್ರವತ್ತೇನ ತಚ್ಛಾಸ್ರಂ ಸ್ಯಾದನರ್ಥಕಮೇವ ತು ।।  ೧೨೪೮ ।।  </div>
				<div class="verse">ಮತಂ ದುಃಖಿನ ಏವಾಸೌ ಸಂಪದರ್ಥಂ ವಿಧೀಯತೇ ।।<br />ಬ್ರಹ್ಮಾಸ್ಮೀತ್ಯವಿನಿರ್ಜ್ಞಾತೇ ಕಥಂ ಬ್ರಹ್ಮಣಿ ಸಾ ಭವೇತ್ ।।  ೧೨೪೯ ।।  </div>
				<div class="verse">ತಸ್ಮಿಂಸ್ತು ಶಾಸ್ರಾದ್ವಿಜ್ಞಾತೇ ಶಕ್ಯತೇ ಕರ್ತುಮಞ್ಜಸಾ ।।<br />ಬ್ರಹ್ಮಸಂಪದತಃ ಶಾಸ್ರಂ ತಾದರ್ಥ್ಯಾದರ್ಥವದ್ಭವೇತ್ ।।  ೧೨೫೦ ।।  </div>
				<div class="verse">ನನು ಬ್ರಹ್ಮ ಯದಿ ಜ್ಞಾತಂ ತಾವತೈವ ಕೃತಾರ್ಥತಾ ।।<br />ನ ಚೇತ್ತತ್ಸಂಪದಾ ಕಿಂ ಸ್ಯಾದ್ಯೇನ ತಾಮನುರುಧ್ಯತೇ ।।  ೧೨೫೧ ।।  </div>
				<div class="verse">ನೈವಂ ಬ್ರಹ್ಮಾವಬೋಧಸ್ಯ ಪಾರಾರ್ಥ್ಯೇನ ಫಲತ್ವತಃ ।। <br />ಸರ್ವಮೇವ ಯತೋ ಜ್ಞಾನಂ ಪರಾರ್ಥಂ ಫಲವನ್ಮತಮ್ ।।  ೧೨೫೨ ।।  </div>
				<div class="verse">ಉಕ್ತತ್ವಾತ್ಪರಿಹಾರಸ್ಯ ನೈವಮೇತದ್ಭವೇದಿಹ ।।<br />ಬ್ರಹ್ಮಜ್ಞಾನಾತ್ತದನ್ಯತ್ರ ಪರಾರ್ಥಂ ಜ್ಞಾನಮಿಷ್ಯತೇ ।।  ೧೨೫೩ ।।  </div>
				<div class="verse">ಸರ್ವತ್ರೈವ ಹಿ ವಿಜ್ಞಾನಂ ಸಂಸ್ಕಾರತ್ವೇನ ಗಮ್ಯತೇ ।।<br />ಪರಾಙ್ಗಂ ಚಾಽಽತ್ಮವಿಜ್ಞಾನಾದನ್ಯತ್ರೇತ್ಯವಧಾರಣಾತ್ ।।  ೧೨೫೪ ।।  </div>
				<div class="verse">ಸಾಮಾನಾಧಿಕರಣ್ಯೇಮ ತಥಾ ಬ್ರಹ್ಮಾತ್ಮಶಬ್ದಯೋಃ ।।<br />ಶ್ರುತೌ ಶ್ರುತೇರ್ನ ಸಂಪತ್ಸ್ಯಾತ್ಸಂಪದ್ಯೇಷ ನ ಹಿ ಕ್ರಮಃ ।।  ೧೨೫೫ ।।  </div>
				<div class="verse">ಆತ್ಮಾ ಬ್ರಹ್ಮೇತ್ಯೇವಮಾದೌ ಸಾಮಾನಾಧಿಕರಣ್ಯಗೀಃ ।।<br />ಅನ್ಯಸ್ಯಾನ್ಯತ್ರ ಸಂಪತ್ಸ್ಯಾದದ್ವಯೇ ಸಾ ಕಥಂ ಭವೇತ್ ।।  ೧೨೫೬ ।।  </div>
				<div class="verse">ದ್ರಷ್ಟವ್ಯಸ್ಯಾಽಽತ್ಮನಸ್ತದ್ವದೈಕಾತ್ಮ್ಯಂ ಶ್ರುತಿರಬ್ರವೀತ್ ।। <br />ಬ್ರಹ್ಮಾದಿ ಸರ್ವಮಾತ್ಮೇೇತಿ ಸಂಪನ್ನಾತೋಽತ್ರ ಯುಜ್ಯತೇ ।।  ೧೨೫೭ ।।  </div>
				<div class="verse">ತದಾಪತ್ತಿಶ್ರುತೇಶ್ಚೇಯಂ ಸಂಪನ್ನೇಹೋಪಪದ್ಯತೇ ।।<br />ಬ್ರಹ್ಮೈವ ಭವತೀತ್ಯಾದಿತದಾಪತ್ತಿವಚಾಂಸ್ಯಪಿ ।।  ೧೨೫೮ ।।  </div>
				<div class="verse">ವಚನಾತ್ಸ್ಯಾತ್ತದಾಪತ್ತಿಃ ಸಂಪತ್ತೇರಿತಿ ಚೇನ್ಮತಮ್ ।।<br />ನೈವಂ ಪ್ರತ್ಯಯಮಾತ್ರತ್ವಾತ್ಸಂಪತ್ತೇರ್ನ ತದಿಪ್ಯತೇ ।।  ೧೨೫೯ ।।  </div>
				<div class="verse">ತಮೋಮಾತ್ರಾನ್ತರಾಯತ್ವಾದಾಪ್ತಮ್ಯಾಪ್ಯತೇ ನ ತತ್ ।। <br />ನ ಚ ಸಂಪತ್ತಮೋಹನ್ತ್ರೀ ಮಿಥ್ಯಾಜ್ಞಾನಾತ್ಮಕತ್ವತಃ ।।  ೧೨೬೦ ।। </div>
				<div class="verse">ತಮೋಧ್ವಂಸಾತಿರೇಕೇಣ ಸಮ್ಯಗ್ಜ್ಞಾನಸ್ಯ ನಾಪರಮ್ ।।<br />ಫಲಮಣ್ವಪಿ ಸಂಭಾವ್ಯಂ ಜ್ಞಾನಸ್ಯಾಕಾರಕತ್ವತಃ ।।  ೧೨೬೧ ।।  </div>
				<div class="verse">ವಸ್ತುನಃ ಶಕ್ತಿಕೃನ್ನಾಪಿ ವಚನಂ ಜ್ಞಾಪಕತ್ವತಃ ।।<br />ಜ್ಞಾಪಕಾನಿ ಹಿ ಶಾಸ್ರಾಣಿ ಕಾರಕಾಣಿ ನ ಕುತ್ರಚಿತ್ ।।  ೧೨೬೨ ।।  </div>
				<div class="verse">ಅಭೀಷ್ಟಪುರುಷಾರ್ಥಸ್ಯ ಬಾಧಶ್ಚೈವಂ ಪ್ರಸಜ್ಯತೇ ।।<br />ನಿಃಶೇಷಪುರುಷಾರ್ಥಾಪ್ತಿಕಾರಿ ಬ್ರಹ್ಮಾವಬೋಧನಮ್ ।।  ೧೨೬೩ ।।  </div>
				<div class="verse">ತಾದೃಕ್ಷಂ ಸಂಪದೋ ನ ಸ್ಯಾನ್ನ ಚ ದುಃಖ್ಯಾತ್ಮಬೋಧತಃ ।।<br />ನಿಃಶೇಷಪುರುಷಾರ್ಥಾಪ್ತಿಸ್ತದ್ಬುದ್ಧೇರನೃತನ್ರತಃ ।।  ೧೨೬೪ ।।  </div>
				<div class="verse">ಅಪೂರ್ವಾದ್ಯರ್ಥ ಏವೈಕಃ ಪ್ರಾಧಾನ್ಯೇನ ವಿವಕ್ಷಿತಃ ।।<br />ಕಾಣ್ಡದ್ವಯೇಽಪಿ ನೈತಸ್ಮಾದನ್ಯೋಽರ್ಥಃ ಕಶ್ಚಿದೀಕ್ಷ್ಯತೇ ।।  ೧೨೬೫ ।।  </div>
				<div class="verse">ಏತಾವದರ ಇತ್ಯನ್ತ ಉಪಸಂಹಾರದರ್ಶನಾತ್ ।।<br />ನ ಚೋಪಕ್ರಮಸಂಹಾರವಿರುದ್ಧೋಕ್ತಿಃ ಪ್ರಶಸ್ಯತೇ ।।  ೧೨೬೬ ।।  </div>
				<div class="verse">ತತ್ರೈವಂ ಸತಿ ಸಂಸಾರೀ ಯದ್ಯನ್ಯೋ ಬ್ರಹ್ಮಣೋ ಭವೇತ್ ।।<br />ಇಷ್ಟಸ್ಯಾರ್ಥಸ್ಯ ಬಾಧಃ ಸ್ಯಾನ್ನ ಚ ಧ್ವಾನ್ತನಿರಾಕೃತಿಃ ।।  ೧೨೬೭ ।।  </div>
				<div class="verse">ಆರಮ್ಭೇಽವಸಿತೌ ಶಾಸ್ರಂ ಪರಸ್ಪರವಿರೋಧತಃ ।।<br />ಸಮಞ್ಜಸಂ  ನ ಕ್ಲೃಪ್ತಂ ಸ್ಯಾತ್ಸಂಭವೇಽಪ್ಯವಿರೋಧಿನಃ ।।  ೧೨೬೮ ।।  </div>
				<div class="verse">ಸಮಾಖ್ಯಾನುಪಪತ್ತಿಶ್ಚ ಬ್ರಹ್ಮಣೋಽನ್ಯಸ್ಯ ವೇದನಾತ್ ।। <br />ನಾಪಿ ರೂಢಿಸ್ತದನ್ಯಸ್ಮಿನ್ನಶ್ವಕರ್ಣಾದಿವದ್ಭವೇತ್ ।।  ೧೨೬೯ ।।  </div>
				<div class="verse">ಆತ್ಮೇತಿ ವೇತ್ತುರನ್ಯಶ್ಚೇನ್ನ ಬ್ರಹ್ಮಾಹಮಿತಿ ಶ್ರುತೇಃ ।। <br />ಪ್ರತೀಚೋ ಬ್ರಹ್ಮವತ್ಪ್ರತ್ಯಗ್ಬ್ರಹ್ಮಣೋಽಪಿ ವಿಶೇಷಣಮ್ ।।  ೧೨೭೦ ।।  </div>
				<div class="verse">ಬ್ರಹ್ಮತಾ ನ ಮದನ್ಯತ್ರ ಕೌಟಸ್ಥ್ಯಾನ್ಮನ ನಾಶಿಷು ।।<br />ಬ್ರಹ್ಮಣೋ ನಾನ್ಯತಃ ಪ್ರತ್ಯಕ್ಸಾಕ್ಷಾತ್ತ್ವಾದ್ಬ್ರಹ್ಮವಸ್ತುನಃ ।।  ೧೨೭೧ ।।  </div>
				<div class="verse">ಅವ್ಯಾವೃತ್ತಾನನುಗತೇರ್ಮುಖ್ಯಾರ್ಥಶ್ಚ ತಥಾ ಸತಿ ।।<br />ಬ್ರಹ್ಮವಿದ್ಯೇತಿ ಸಿದ್ಧಃ ಸ್ಯಾದ್ವ್ಯಪದೇಶೋ ನ ಚಾನ್ಯಥಾ ।।  ೧೨೭೨ ।।  </div>
				<div class="verse">ಭಿನ್ನಾಭಿನ್ನತ್ವಗೀರ್ಯಾಽಪಿ ಸಾಽಪಿ ದುಃಸ್ಥಿತಸಿದ್ಧಿಕಾ ।।<br />ವಿರುದ್ಧಧರ್ಮಸಂಬನ್ಧೋ ನ ಪ್ರತೀಚ್ಯಸ್ತ್ಯಧರ್ಮಣಿ ।।  ೧೨೭೩ ।।  </div>
				<div class="verse">ಧರ್ಮಧರ್ಮ್ಯಭಿಸಂಬನ್ಧಾ ಗೃಹ್ಯನ್ತೇಽನಾತ್ಮವಸ್ತುಷು ।।<br />ಪ್ರತ್ಯಕ್ಷಾದಿಪ್ರಮಾಣೇನ ನಾಮೀಷಾಮಾತ್ಮನಿ ಗ್ರಹಃ ।।  ೧೨೭೪ ।।  </div>
				<div class="verse">ಆತ್ಮಾನಾತ್ಮನಿಮಿತ್ತೇಽಪಿ ವ್ಯಪದೇಶೋಽಪಿ ದುರ್ಘಟಃ ।।<br />ವಿಕಲ್ಪತೋ ವಾ ತತ್ಸಿದ್ಧಿರ್ಬ್ರಹ್ಮಸಂಸಾರಿಣೋರ್ಭವೇತ್ ।।  ೧೨೭೫ ।। </div>
				<div class="verse">ನ ಚಾರ್ಧವೈಶಸಂ ಯುಕ್ತಂ ತತ್ತ್ವಜ್ಞಾನೇ ವಿವಕ್ಷಿತೇ ।।<br />ಸಂಶಯೋ ಹಿ ತಥಾ ಶ್ರೋತುಃ ಸ್ಯಾದನಿಶ್ಚಿತವಾಕ್ಯತಃ ।।  ೧೨೭೬ ।।  </div>
				<div class="verse">ನಿಶ್ಚಿತಂ ಫಲವಜ್ಜ್ಞಾನಂ ಯಸ್ಯ ಸ್ಯಾದಿತಿ ಶಾಸ್ರತಃ ।।<br />ನ ತು ಸಂಶಯಿತಂ ಯಸ್ಮಾತ್ಸಂಶಯಾತ್ಮಾ ವಿನಶ್ಯತಿ ।।  ೧೨೭೭ ।।  </div>
				<div class="verse">ಪರಮಾತ್ಮನ್ಯಯುಕ್ತಾ ಚೇತ್ಸಾಧಕತ್ವಾದಿಕಲ್ಪನಾ ।।<br />ಶಾಸ್ರೋಪಾಲಮ್ಭತೋ ನೈವಂ ಶಾಸ್ರೀಯೇಯಂ ಪ್ರಕಲ್ಪನಾ ।।  ೧೨೭೮ ।।  </div>
				<div class="verse">ಅಕ್ಷಮಾ ಭವತಃ ಕೇಯಂ ಸಾಧಕತ್ವಪ್ರಕಲ್ಪನೇ ।।<br />ಕಿಂ ನ ಪಶ್ಯಸಿ ಸಂಸಾರಂ ತತ್ರೈವಾಜ್ಞಾನಕಲ್ಪಿತಮ್ ।।  ೧೨೭೯ ।।  </div>
				<div class="verse">ಅನಾತ್ಮವಸ್ತು ಯತ್ಕಿಂಚಿತ್ತದ್ಬ್ರಹ್ಮಾನವಬೋಧತಃ ।।<br />ಬ್ರಹ್ಮಣ್ಯೇವ ಸಮಧ್ಯಸ್ತಂ ಶುಕ್ತಿಕಾರಜತಾದಿವತ್ ।।  ೧೨೮೦ ।।  </div>
				<div class="verse">ಯಸ್ಮಾದೇವಮತೋಽಶೇಷಸಂಸಾರಾನರ್ಥಕಲ್ಪನಾ ।।<br />ನಿದಾನಬಹುಲಾಜ್ಞಾನಸಮುಚ್ಛಿತ್ತ್ಯೈ ಪರಾ ಶ್ರುತಿಃ ।।  ೧೨೮೧ ।।  </div>
				<div class="verse">ಬ್ರಹ್ಮೇತಿಬ್ರಹ್ಮಶಬ್ದೇನ ಕೃತ್ಸ್ನಂ ವಸ್ತ್ವಭಿಧೀಯತೇ ।।<br />ಪ್ರಕೃತಸ್ಯಾಽಽತ್ಮಕಾರ್ತ್ಸ್ನ್ಯಸ್ಯ ವೈಶಬ್ದಃ ಸ್ಮೃತಯೇ ಮತಃ ।।  ೧೨೮೨ ।।  </div>
				<div class="verse">ಪ್ರಕೃತಾರ್ಥೋಪರೋಧಾಚ್ಚ ಮುಖ್ಯಬ್ರಹ್ಮಾರ್ಥಲಾಭತಃ ।।<br />ಯಥೋಕ್ತದೋಷಾಭಾವಾಚ್ಚ ಬ್ರಹ್ಮ ಕೃತ್ಸ್ನಮಿಹಾಸ್ತ್ವತಃ ।।  ೧೨೮೩ ।।  </div>
				<div class="verse">ನನು ಮಾನಾದಿವಿರಹಾದಕೃತ್ಸ್ನಮಪಿ ನೇಷ್ಯತೇ ।।<br />ಕುತಃ ಕಾರ್ತ್ಸನ್ಯಂ ಯತಃ ಸರ್ವಂ ಮಾನಾದೇವ ಪ್ರಸಿಧ್ಯತಿ ।।  ೧೨೮೪ ।।  </div>
				<div class="verse">ಅಭ್ಯುಪೇತೌ ಚ ಮಾನಾದೇಸ್ತಸ್ಯ ಕಾರ್ತ್ಸ್ನ್ಯಂ ವಿಹನ್ಯತೇ ।।<br />ನ ಹಿ ಬ್ರಹ್ಮಾತಿರಿಕ್ತೇಽರ್ಥೇ ಸತಿ ಸಂಭಾವ್ಯತೇಽಜಡೈಃ ।।  ೧೨೮೫ ।।  </div>
				<div class="verse">ಭಿನ್ನಾಭಿನ್ನತ್ವವಾದೇಽಪಿ ಬ್ರಹ್ಮಾಭಿನ್ನಾತ್ಮನಾ ಭವೇತ್ ।।<br />ವ್ಯಾವೃತ್ತೇರ್ನ ತು ಭಿನ್ನೇಷು ಬ್ರಹ್ಮತಾ ಸ್ಯಾದ್ವಟಾದಿವತ್ ।।  ೧೨೮೬ ।।  </div>
				<div class="verse">ವಸ್ತ್ವನ್ತರಾಭ್ಯುಪಗಮಃ ಪ್ರತ್ಯಕ್ಕಾರ್ತ್ಸ್ನ್ಯವಿಘಾತಕೃತ್ ।।<br />ನ ತು ಮಾನಾಭ್ಯುಪಗಮೋ ಮಿತೇಸ್ತದವಸಾನತಃ ।।  ೧೨೮೭ ।।  </div>
				<div class="verse">ವಸ್ತ್ವನ್ತರಸ್ಯ ಸದ್ಭಾವಃ ಸಿದ್ಧೇ ಕಾರ್ತ್ಸ್ನ್ಯೇ ವಿರುಧ್ಯತೇ ।।<br />ಮಾನಾದ್ಯಪೇಕ್ಷಾ ಸಿದ್ಧಸ್ಯ ನಾನುನ್ಮತ್ತೇನ ಚೋದ್ಯತೇ ।।  ೧೨೮೮ ।।  </div>
				<div class="verse">ನ ಚಾಪಿ ವಾಸ್ತವೀ ಸಿದ್ಧಿಃ ಪ್ರಮಾತ್ರಾದಿವಿರೋಧಿನೀ ।।<br />ಸತ್ಯಾಮೇವ ಯತಸ್ತಸ್ಯಾಂ ಸಂಸಾರಾನರ್ಥವಿಭ್ರಮಃ ।।  ೧೨೮೯ ।।  </div>
				<div class="verse">ವಾಸ್ತವ್ಯಾ ಅಪಿ ಸಂಸಿದ್ಧೇಃ ಸ್ವಮಹಿಮ್ನೈವ ನೇಷ್ಯತೇ ।। <br />ಪ್ರಮಾಣವಿರಹಾತ್ಸಿದ್ಧಿರೇತಚ್ಚ ಸ್ವಾನುಭೂತಿತಃ ।।  ೧೨೯೦ ।।  </div>
				<div class="verse">ಮೇಯಕಾರ್ತ್ಸ್ನ್ಯಾವಿರೋಧಿತ್ವಾನ್ನ ಮಿತೇಃ ಶಙ್ಕ್ಯತೇ ಭಿದಾ ।।<br />ಮೇಯಸ್ವರೂಪಾವಸಿತೇರ್ನಾನ್ಯಾ ಮಾನಸ್ಯ ಮಾನತಾ ।।  ೧೨೯೧ ।।  </div>
				<div class="verse">ನ ಹಿ ಮೇಯಪ್ರತಿಸ್ಪರ್ಧಿ ತನ್ಮಾನಂ ಮೇಯಬೋಧಿತಃ ।।<br />ಮಾನಪ್ರಸಾದಾತ್ಸಿದ್ಧಂ ಸತ್ಸ್ಪರ್ಧತೇ ಮಿತಿಬಾಧಿತೈಃ ।।  ೧೨೯೨ ।।  </div>
				<div class="verse">ನ ಹಿ ವಸ್ತ್ವನಪಾಶ್ರಿತ್ಯ ಮಾನತ್ವಂ ಲಭ್ಯತೇ ಮಿತೇಃ ।।<br />ವಾಸ್ತವ್ಯಾ ಅಪಿ ಸಂಸಿದ್ಧೇರ್ನ ಸಿದ್ಧಿಃ ಸ್ಯಾಪ್ರಮಾಂ ವಿನಾ ।।  ೧೨೯೩ ।।  </div>
				<div class="verse">ಸ್ವಪ್ರಮೇಯಾರ್ಪಣಂ ಮುಕ್ತ್ವಾ ಮಾನತ್ವೇಽನ್ಯನ್ನ ಕಾರಣಮ್ ।।<br />ಅರ್ಪಿತೇನ ವಿರೋಧಶ್ಚೇದಸ್ತು ಕಾಮಂ ನ ದುಷ್ಯತಿ ।।  ೧೨೯೪ ।।  </div>
				<div class="verse">ಪ್ರಾಗ್ಜ್ಞಾನಾಜ್ಜ್ಞಾನಕಾಲೇ ಚ ಮಾನಂ ಮೇಯೋಽಪ್ಯಪೇಕ್ಷತೇ ।।<br />ಪ್ರಮಾಣಕಾರ್ಯೇ ನಿರ್ವತ್ತೇ ನಾನ್ಯತ್ಕಿಂಚಿದಪೇಕ್ಷತೇ ।।  ೧೨೯೫ ।।  </div>
				<div class="verse">ಅಜ್ಞಾತೋಽರ್ಥಃ ಪ್ರಮೇಯಃ ಸ್ಯಾಜ್ಜ್ಞಾತೇ ಕೋಽತಿಶಯೋ ಮಿತೇಃ ।।<br />ಅಜ್ಞಾತೇ ನ ವಿರೋಧೋಽಸ್ತಿ ಜ್ಞಾತೇ ಚಾನ್ಯಾನಪೇಕ್ಷತಃ ।।  ೧೨೯೬ ।।  </div>
				<div class="verse">ಮೇಯಾಸಾಧಾರಣಾತ್ಮೋತ್ಥಜ್ಞಾನಸ್ಯೈವ ಪ್ರಮಾಣತಃ ।।<br />ತಸ್ಯ ವಸ್ತ್ವನುರೋಧಿತ್ವಾದಭೇದಾದವಿರೋಧಿತಾ ।।  ೧೨೯೭ ।।  </div>
				<div class="verse">ಪಶ್ಯೇದಾತ್ಮಾನಮಿತ್ಯತ್ರ ನಿಯೋಜ್ಯೋ ವಿಷಯಾದ್ಧಿರುಕ್ ।।<br />ನ ಲಭ್ಯತೇ ಯತೋ ನಾತ ಐಕಾತ್ಮ್ಯೇ ಸ್ಯಾದ್ವಿರುದ್ಧತಾ ।।  ೧೨೯೮ ।।  </div>
				<div class="verse">ಬ್ರಹ್ಮಶ್ರುತೇಶ್ಚ ಮುಖ್ಯೋಽರ್ಥಃ ಪ್ರತೀಚೋಽನ್ಯತ್ರ ದುರ್ಲಭಃ ।। <br />ಯಥಾಕಥಂಚಿದಿತ್ಯೇತದತೌ ನೈವಾಭ್ಯುಪೇಯತೇ ।।  ೧೨೯೯ ।।  </div>
				<div class="verse">ಸ್ವತ ಏವಾಽಽತ್ಮನಃ ಕಾರ್ತ್ಸ್ನ್ಯಾನ್ನ ಕಾರ್ತ್ಸ್ನ್ಯಂ ಸಾಧನಾಶ್ರಯಾತ್ ।।<br />ಸಾಧನಾಯಾಸತಃ ಪ್ರಾಕ್ವ ಬ್ರಹ್ಮೈವಾಽಽಸೀದಿತೀರಿತಮ್ ।।  ೧೩೦೦ ।।  </div>
				<div class="verse">ಆಸೀದಿತ್ಯಪಿ ಯಃ ಶಬ್ದಃ ಸ ತನ್ಮೋಹಾದ್ಯಪೇಕ್ಷಯಾ ।।<br />ವಸ್ತುವೃತ್ತಮಪೇಕ್ಷ್ಯೈತನ್ನಾಸೀದಸ್ತಿ ಭವಿಷ್ಯತಿ ।।  ೧೩೦೧ ।।  </div>
				<div class="verse">ಸದಾನುದಿತಾಲುಪ್ತೈಕಜ್ಞಾನಮೂರ್ತಿರಿತಿ ತ್ವಯಾ ।।<br />ಕುತೋಽಜ್ಞಾಯಿ ವಿನಾ ಮಾನಾನ್ಮಾನಂ ನಾಜ್ಞಾತತಾಂ ವಿನಾ ।।  ೧೩೦೨ ।।  </div>
				<div class="verse">ಏಕಂ ಬ್ರಹ್ಮ ಸದಾ ಬುದ್ಧಂ ಯಥಾ ಮಾನಾನುಭೂತಿತಃ ।। <br />ವ್ಯುತ್ಪತ್ತೇಃ ಪ್ರಾಗವಿಜ್ಞಾತಂ ತಥೈವಾನುಭವಾಶ್ರಯಾತ್ ।।  ೧೩೦೩ ।।  </div>
				<div class="verse">ವ್ಯುತ್ಪತ್ತಿಫಲಮಾಶ್ರಿತ್ಯ ತಮೋಸಂಭವ ಉಚ್ಯತೇ ।।<br />ವ್ಯುತ್ಪತ್ತೇಃ ಪ್ರಾಕ್ತಮಸ್ವಿತ್ವಂ ತತ್ಸಾಕ್ಷಿತ್ವೇಽಪಿ ಗಮ್ಯತೇ ।।  ೧೩೦೪ ।।  </div>
				<div class="verse">ಸ್ವಸತ್ತಯಾಽಽತ್ಮನೋ ಮೋಹಂ ನ ಯತೋ ವಸ್ತು ಹನ್ತ್ಯತಃ ।।<br />ಶಾಸ್ರಾನಾರಮ್ಭದೋಷೋಽಪಿ ನೈವೈಸ್ಮಾನ್ಪ್ರತಿ ಢೌಕತೇ ।।  ೧೩೦೫ ।।  </div>
				<div class="verse">ಅನಾದೇರಪಿ ಬಾಧಶ್ಚೇತ್ತಮಸೋ ನಾಭ್ಯುಪೇಯತೇ ।।<br />ಪ್ರಮಾಣಾನಾಂ ಪ್ರಮಾಣಾತ್ವಂ ನ ಕ್ವಚಿದ್ವಃ ಪ್ರಸಿಧ್ಯತಿ ।।  ೧೩೦೬ ।।  </div>
				<div class="verse">ಅನ಼ುಭೂತೇಸ್ತದಜ್ಞಾತಂ ಸಿದ್ಧಂ ಬ್ರಹ್ಮ ಪುರಾ ಮಿತೇಃ ।। <br />ಅಪಾಸ್ತಾಜ್ಞಾನತತ್ಕಾರ್ಯಂ ತತ್ತು ಮಾನಾತ್ಪ್ರಸಿಧ್ಯತಿ ।।  ೧೩೦೭ ।।  </div>
				<div class="verse">ಪೂರ್ವೋಕ್ತ್ಯೈವೋತ್ತರೇಷಾಂ ಚ ದೋಷಾಣಾಂ ಪರಿಹಾರತಃ ।।<br />ಪರಿಹಾರಾನ್ತರಂ ತಸ್ಮಾನ್ನ ವಾಚ್ಯಂ ತತ್ಪ್ರಸಿದ್ಧಿತಃ ।।  ೧೩೦೮ ।।  </div>
				<div class="verse">ಪ್ರತೀಚೋಽರ್ಥಸ್ಯ ಜ್ಞೇಯತ್ವಾದನವಸ್ಥಾ ಚ ನೇಷ್ಯತೇ ।।<br />ಅಕಾರಕಸ್ಯ ಕೌಟಸ್ಥ್ಯಾದ್ವಿರೋಧೋ ನಾಽಽತ್ಮದರ್ಶನೇ ।।  ೧೩೦೯ ।।  </div>
				<div class="verse">ಘಟಾದಿಮೇಯಸಾಧರ್ಮ್ಯೇ ನಿಷೇಧೋಽಪಿ ಶ್ರುತೀರಿತಃ ।।<br />ಯಥೋಕ್ತಾವಗಮತ್ವಂ ತು ನ ಕಥಂಚಿನ್ನಿವಾರ್ಯತೇ ।।  ೧೩೧೦ ।।  </div>
				<div class="verse">ತಸ್ಮಾನ್ನ ಕಶ್ಚಿದಪ್ಯತ್ರ ಕಾರ್ತ್ಸ್ನ್ಯತ್ಮಾವಗಮೇ ಭವೇತ್ ।। <br />ದೋಷೋಽತಃ ಸಾಂಪ್ರತಂ ಭಾಷ್ಯಗ್ರನ್ಥಂ ವ್ಯಾಚಕ್ಷ್ಮಹೇ ಸ್ಫುಟಮ್ ।।  ೧೩೧೧ ।। </div>
				<div class="verse">ಯತ್ಸ್ರಷ್ಟೃ ಬ್ರಹ್ಮ ಪೂರ್ವೋಕ್ತಂ ಸ್ವಾತ್ಮಮೋಹೈಕವರ್ತ್ಮನಾ ।।<br />ಕಾರ್ಯಂ ಚೈತನ್ಯವಿಮ್ಬೇನ ಪ್ರವಿಷ್ಟಂ ಜಲಚನ್ದ್ರವತ್ ।।  ೧೩೧೨ ।।  </div>
				<div class="verse">ಬ್ರಹ್ಮೇತಿಬ್ರಹ್ಮಶಬ್ದೇನ ತದೇವಾತ್ರಾಭಿಧೀಯತೇ ।।<br />ತಸ್ಯ ಯೋಽತಿಶಯಃ ಪ್ರೋಕ್ತೋ ವ್ಯಾಕೃತಾವ್ಯಾಕೃತಾತ್ಮಕಃ ।।<br />ಇದಮಿತ್ಯುಚ್ಯತೇ ಬ್ರಹ್ಮ ತದುಪಾಧಿಸ್ವಭಾವಕಮ್ ।।  ೧೩೧೩ ।।  </div>
				<div class="verse">ವೈಶಬ್ದೋಽವಧೃತೌ ಜ್ಞೇಯೋ ಬ್ರಹ್ಮೈವ ನ ತದನ್ಯಥಾ ।।<br />ಅನಿರ್ಜ್ಞಾತಾತ್ಮತತ್ತ್ವಂ ಸದಬ್ರಹ್ಮೈವಾವಭಾತಿ ತತ್ ।।  ೧೩೧೪ ।।  </div>
				<div class="verse">ಯದಿದಂಶಬ್ದಧೀಗಮ್ಯಂ ಸಮ್ಯಗ್ಜ್ಞಾನೋದಯಾತ್ಪುರಾ ।।<br />ಅಪಿ ಬ್ರಹ್ಮೈವ ತ್ಕೃತ್ಸ್ನಂ ತನ್ಮೋಹಾದತಥೇಕ್ಷ್ಯತೇ ।।  ೧೩೧೫ ।।  </div>
				<div class="verse">ರಜ್ಜುವತ್ತವದಿಜ್ಞಾನಾತ್ಸರ್ಪದಣ್ಡಾದಿನೇಕ್ಷ್ಯತೇ ।।<br />ಬ್ರಹ್ಮೇದಂಮಾತ್ರಶ್ರವಣಾತ್ಕುತೋಽಗ್ರ ಇತಿ ಭಣ್ಯತೇ ।।  ೧೩೧೬ ।।  </div>
				<div class="verse">ಸೂತ್ರಾನ್ತಜಗತೋ ವ್ಯಕ್ತೇಃ ಪ್ರಾಕ್ತನಃ ಕಾಲ ಉಚ್ಯತೇ ।।<br />ಯದ್ವೈ ತದಿತಿ ತಚ್ಚಾಪಿ ಸ್ಪಷ್ಟಮೂರ್ಧ್ವಂ ಪ್ರವಕ್ಷ್ಯತೇ ।।  ೧೩೧೭ ।।  </div>
				<div class="verse">ನಾವಿದ್ಯಾಸಂಗತಿಸ್ತತ್ರ ತದಕಾರ್ಯತ್ವಹೇತುತಃ ।।<br />ತಮೋಜಸ್ಯಾಪಿ ಕಾರ್ಯಸ್ಯ ನ ಪ್ರತೀಚ್ಯಸ್ತ್ಯಕಾರಣಾತ್ ।।  ೧೩೧೮ ।।  </div>
				<div class="verse">ಪ್ರತ್ಯಕ್ತಯಾಽಽತ್ಮಸಂಬನ್ಧಾನ್ಮೋಹಾದೇಶ್ಚಿನ್ನಿಭಾತ್ಮತಾ ।।<br />ಆಚಿಚ್ಛೇಷಾದತೋ ನಾಸೌ ಮೃಷಾ ಸ್ಯಾದ್ಧರ್ಮಕಾರ್ಯವತ್ ।।  ೧೩೧೯ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯಸಂಬೋಧಾನ್ನಾನ್ಯೋ ಹೇತುಃ ಸಮೀಕ್ಷ್ಯತೇ ।।<br />ನಿರನ್ವಯವಿನಾಶಾಯ ಯೋಽಲಂ ಸಂಸಾರರೂಪಿಣಃ ।।  ೧೩೨೦ ।।  </div>
				<div class="verse">ಕೌಟಸ್ಥ್ಯಾಸಂಗತೋ ನಾಸ್ಯ ಮೋಹತತ್ಕಾರ್ಯಸಂಗತಿಃ ।।<br />ಸ್ವತಃ ಸೇದ್ಧುಮಶಕ್ತತ್ವಾನ್ಮೋಹಾದೇರಾತ್ಮಸಂಗತಿಃ ।।  ೧೩೨೧ ।।  </div>
				<div class="verse">ಕಾರ್ಷ್ಣ್ಯೇನೇವ ವಿಯದ್ಯೋಗಃ ಖವೃತ್ತಾಪೇಕ್ಷಯಾ ತ್ವಸನ್ ।।<br />ಆತ್ಮನೈವಂ ತಮೋಯೋಗೋ ನಾಽಽತ್ಮವೃತ್ತಾನುರೋಧತಃ ।।  ೧೩೨೨ ।।  </div>
				<div class="verse">ಅನ್ಯತಃ ಸಂಗತಿಃ ಸೇಯಮವಿಚಾರಿತಸಿದ್ಧಿಕಾ ।।<br />ಅವಿಜ್ಞಾತಚಿದುತ್ಸಙ್ಗಸಂಸ್ಥೈವೇಯಂ ನ ವಸ್ತುನಿ ।।  ೧೩೨೩ ।।  </div>
				<div class="verse">ಅವಿದ್ಯಾದ್ವಾರಿಕಾಽಪ್ಯಸ್ಯ ಸಂಗತಿರ್ನಾಞ್ಜಸೇಷ್ಯತೇ ।। <br />ನಿರಾತ್ಮಕಪರಾರ್ಥತ್ವಹೇತುಭ್ಯಾಂ ಶುಕ್ತಿರೂಪ್ಯವತ್ ।।  ೧೩೨೪ ।।  </div>
				<div class="verse">ಪ್ರತ್ಯಗ್ರೂಪಾತಿರೇಕೇಣ ನಾನ್ಯದ್ರೂಪಮನಾತ್ಮನಃ ।।<br />ವಾದಿಭಿರ್ಯುಕ್ತಿಭಿಃ ಶಕ್ಯಂ ಕಚಿತ್ಸಾಧಯಿತುಂ ಸದಾ ।।  ೧೩೨೫ ।।  </div>
				<div class="verse">ಕೂಟಸ್ಥಾದಿತಮೋನ್ತೇನ ನಿತ್ಯಮವ್ಯತಿರೇಕತಃ ।।<br />ಬುದ್ಧ್ಯಾದೇರ್ವಿಷಯಾನ್ತಸ್ಯ ನಿತ್ಯಮೇತದತೋ ಜಗತ್ ।।  ೧೩೨೬ ।।  </div>
				<div class="verse">ಅತೋಽವಿದ್ಯಾಮಹಾನಿದ್ರಾಸಂವೀತಮನಸಾಮಸೌ ।।<br />ಜನ್ಮಾದಿವಿಕ್ರಿಯಾಷಟ್ಕಂ ಸ್ವಪ್ನದರ್ಶನವಿಭ್ರಮಃ ।।  ೧೩೨೭ ।।  </div>
				<div class="verse">ಯಥಾ ವ್ಯಾಖ್ಯಾತಬಾಹ್ಯಾರ್ಥಪ್ರಧಾನೋಽಸಂಹತೋಽಪ್ರಮಃ ।। <br />ಸರ್ವಪ್ರಮಾಣಭಾಕ್ತದ್ವತ್ಪ್ರಮಾಣಾಭಾಸಭಗಪಿ ।।  ೧೩೨೮ ।।  </div>
				<div class="verse">ಅವಿಚಾರಿತಸಂಸಿದ್ಧಿ ತಮೋವತ್ಸ್ಯಾತ್ತದುದ್ಭವಮ್ ।।<br />ಕೃತ್ಸ್ನಂ ಜಗದತೋ ಮೋಹಧ್ವಸ್ತೌ ಧ್ವಸ್ತಂ ಭವೇಚ್ಚಿತಿಃ ।।  ೧೩೨೯ ।।  </div>
				<div class="verse">ಭಿನ್ನಮಾತೃಪ್ರಮಾಣಾದೌ ಕಾರ್ಯಕಾರಣವಸ್ತುನಿ ।।<br />ಅಭಿನ್ನಮಾತೃಮಾನಾದಿರಾತ್ಮೈವೈಕೋಽದ್ವಯಃ ಸ್ವತಃ ।।  ೧೩೩೦ ।।  </div>
				<div class="verse">ನ ದೇಶಕಾಲಾವಸ್ಥಾದಾವಪೇಕ್ಷಾಽಸ್ತ್ಯಾತ್ಮನಃ ಸ್ವತಃ ।।<br />ಅನನ್ಯಾಪೇಕ್ಷಸಂಸಿದ್ಧೇರ್ದೇಶಾದೇಸ್ತದಪೇಕ್ಷತಃ ।।  ೧೩೩೧ ।।  </div>
				<div class="verse">ದೇಶಕಾಲನಿಮಿತ್ತಾದಿವ್ಯಪೇಕ್ಷಂ ವಸ್ತು ಯದ್ಭವೇತ್ ।।<br />ತದೇವ ತದಪೇಕ್ಷಂ ಸ್ಯಾನ್ನ ತು ದೇಶಾದಿಸಿದ್ಧಿದಮ್ ।।  ೧೩೩೨ ।।  </div>
				<div class="verse">ಪ್ರಮಾತ್ರಾದ್ಯುತ್ಥಇತೇರಗ್ನೇ ಬ್ರಹ್ಮೈವಾಽಽಸೀದ್ಯಥೋದಿತಮ್ ।। <br />ಯತಸ್ತತೋ ನ ಸಾಧ್ಯಂ ತಜ್ಜ್ಞಾನಕರ್ಮಾದಿಸಾಧನೈಃ ।।  ೧೩೩೩ ।।  </div>
				<div class="verse">ಬ್ರಹ್ಮಾಪಿ ತತ್ಸ್ವತಃ ಸಾಕ್ಷಾತ್ತದಬೋಧೈಕಹೇತುತಃ ।।<br />ಇದಂರೂಪಂ ಸಮಾಪೇದೇ ರಶನೇವಾಹಿರೂಪತಾಮ್ ।।  ೧೩೩೪ ।।  </div>
				<div class="verse">ಅವಿದ್ಯಾಫಲಕಾರೂಢಂ ತದೇವಂರೂಪಕಂ ಪರಮ್ ।।<br />ಬ್ರಹ್ಮ ವಿದ್ಯಾಧಿಕಾರಿತ್ವಂ ದ್ವೈವಿಧ್ಯಾತ್ಪ್ರತಿಪದ್ಯತೇ ।।  ೧೩೩೫ ।।  </div>
				<div class="verse">ಸ್ವತೋ ಮುಕ್ತಂ ಯತಸ್ತಸ್ಮಾದ್ಬ್ರಹ್ಮ ವಿದ್ಯಾಂ ತದರ್ಹತಿ ।।<br />ಸಂಸಾರಿತ್ವಮವಿದ್ಯಾತೋ ಮುಮುಕ್ಷುತ್ವಂ ತತೋ ಭವೇತ್ ।।  ೧೩೩೬ ।।  </div>
				<div class="verse">ಅಧ್ಯಾತ್ಮಮಧಿಭೂತಂ ಚ ತಥಾ ಚೈವಾಧಿದೈವತಮ್ ।।<br />ಪರಂ ತದಭಿಮಾನೇದ್ಧಂ ತಚ್ಛಬ್ದೇನಾಭಿಧೀಯತೇ ।।  ೧೩೩೭ ।।  </div>
				<div class="verse">ಹಿರಣ್ಯಗರ್ಭತಾಂ ನೀತ್ವಾ ಕೃತ್ಸ್ನಮಧ್ಯಾತ್ಮರೂಪಕಮ್ ।।<br />ತಸ್ಮೈ ಹಿರಣ್ಯಗರ್ಭಾಯ ಬ್ರೂಯಾದ್ವಿದ್ಯಾಂ ತಮಸ್ವಿನೇ ।।  ೧೩೩೮ ।।  </div>
				<div class="verse">ಏವಂ ನಿಃಶೇಷಸಂಸಾರಪ್ರತ್ಯಾಖ್ಯಾನೇನ ನಿರ್ವೃತಿಮ್ ।।<br />ಸರ್ವಾವಿದ್ಯಾಪನಿಹ್ನುತ್ಯಾ ವಿದ್ಯಯಾ ಪ್ರತಿಪದ್ಯತೇ ।।  ೧೩೩೯ ।।  </div>
				<div class="verse">ಆತ್ಮಾನಾತ್ಮಾತ್ಮಕಂ ವಿಶ್ವಂ ಪ್ರತ್ಯಕ್ಷಾದಿಪ್ರಮಾಣಕಮ್ ।।<br />ಆತ್ಮಾನಮೇವ ತದವೇನ್ನಿಷ್ಠಾಂ ಕಾರ್ತ್ಸ್ನ್ಯಾತ್ಮನಃ ಪರಾಮ್ ।।  ೧೩೪೦ ।।  </div>
				<div class="verse">ಅವಿಚಾರಿತಸಂಸಿದ್ಧಿ ಸರ್ವಾನರ್ಥೈಕಕಾರಣಮ್ ।।<br />ಪ್ರತ್ಯಙ್ಯಾತ್ರೈಕಸಾಕ್ಷಿತ್ವಾತ್ತಮಸ್ತತ್ಪ್ರತ್ಯಗಾತ್ಮನಿ ।।  ೧೩೪೧ ।।  </div>
				<div class="verse">ಪ್ರತೀಚ್ಯೇವ ಯತೋಽಜ್ಞಾನಮತಸ್ತತ್ತತ್ತ್ವವಿದ್ಯಯಾ ।।<br />ಸಕಾರ್ಯೇ ತಮಸಿ ಧ್ವಸ್ತ ಆತ್ಮೈವೈಕೋಽವಶಿಷ್ಯತೇ ।।  ೧೩೪೨ ।।  </div>
				<div class="verse">ವಿರಕ್ತಃ ಸರ್ವಸಂಸಾರಾನ್ನಿವಿವೃತ್ಸುಃ ಸ್ವತಸ್ತತಃ ।।<br />ಸಂಸಾರಾನಲಸಂತಪ್ತಸ್ತದ್ವಿರುದ್ಧಂ ಪರೀಪ್ಸತಿ ।।  ೧೩೪೩ ।।  </div>
				<div class="verse">ತಸ್ಯಾಕೃತ್ಸ್ನಾಪವಾದೇನ ಕೃತ್ಸ್ನೈಕಾತ್ಮ್ಯಾವಬುದ್ಧಯೇ ।।  ೧೩೪೪ ।। <br />ಅನ್ವಯವ್ಯತಿರೇಕಾಖ್ಯೋ ವ್ಯಾಪಾರೋ ವಿಹಿತಃ ಪುರಾ ।।<br />ಆತ್ಮೇತ್ಯೇವೇತಿ ವಿಧಿನಾ ಪರಾಕ್ಪ್ರತ್ಯಗ್ವಿವೇಕಕೃತ್ ।।  ೧೩೪೫ ।।  </div>
				<div class="verse">ಐಕಾತ್ಮ್ಯಂ ವೀಕ್ಷ್ಯತೇ ತೇನ ತ್ಯಕ್ತ್ವಾ ಸರ್ವಾನನಾತ್ಮನಃ ।।<br />ಕೃತ್ಸ್ನಮೇವ ಯತೋ ವಸ್ತು ತದನ್ಯತ್ತದಬೋಧಜಮ್ ।।  ೧೩೪೬ ।।  </div>
				<div class="verse">ಕೃತ್ಸ್ನಂ ಪಶ್ಯೇದಿತಿ ತತೋ ವಾಕ್ಯಂ ವಸ್ತುನಿ ವರ್ತತೇ ।।<br />ಪ್ರವಿಷ್ಟೋಽಕೃತ್ಸ್ನರೂಪತ್ವಾತ್ಸಂಸಾರಾನರ್ಥಚೋದಿತಃ ।।<br />ಆತ್ಮೇತ್ಯನೇನ ಕೃತ್ಸ್ನಾತ್ಮದರ್ಶನಾಯ ನಿಯುಜ್ಯತೇ ।।  ೧೩೪೭ ।।  </div>
				<div class="verse">ಕೃತ್ಸ್ನ ಆತ್ಮೇತ್ಯತೋ ವಾಕ್ಯಾತ್ತಥಾರೂಪಂ ದಿದೃಕ್ಷತಿ ।।<br />ಅನ್ಯೋನ್ಯಾರ್ಥಸಮಾಪ್ತಿತ್ವಾನ್ನ ಭೇದೋಽತ್ರ ಪದಾರ್ಥಯೋಃ ।।  ೧೩೪೮ ।।  </div>
				<div class="verse">ಅಕೃತ್ಸ್ನಾನಾತ್ಮನಃ ಸರ್ವಾನ್ಕೃತ್ಸ್ನಾಂಶ್ಚಾನಾತ್ಮನಸ್ತಥಾ ।।<br />ಅನ್ವಯವ್ಯತಿರೇಕಾಭ್ಯಾಂ ತಥಾ ಕೃತ್ಸ್ನಾನನಾತ್ಮನಃ ।।  ೧೩೪೯ ।।  </div>
				<div class="verse">ನಿರ್ಮಾಲ್ಯವತ್ಪರಿತ್ಯಜ್ಯ ಚೈತನ್ಯಾಭಾಸವರ್ತ್ಮನಾ ।। <br />ಅನುನೀಯಾಽಽತ್ಮನಾಽಽತ್ಮಾನಂ ಕೃತ್ಸ್ನಾತ್ಮಾನಂ ಪ್ರಪಶ್ಯತಿ ।।  ೧೩೫೦ ।।  </div>
				<div class="verse">ಉಕ್ತದೋಷಾಪನುತ್ತ್ಯರ್ಥಂ ಪ್ರತ್ಯುಕ್ತಿರ್ಗೌರವೀ ತ್ವಿಯಮ್ ।।<br />ಬ್ರಹ್ಮ ವಾ ಇದಮಿತ್ಯಾದಿರ್ನಾತೋ ದೋಷೋಽತ್ರ ಕಶ್ಚನ ।।  ೧೩೫೧ ।।  </div>
				<div class="verse">ಪ್ರಮೇೇಯಂ ಯತ್ಪುರಾ ಪೃಷ್ಟಂ ತದ್ಬ್ರಹ್ಮ ಕಿಮವೇದಿತಿ ।। <br />ಸರ್ವಂ ಚಾಪ್ಯಭವದ್ಯಸ್ಮಾಜ್ಜ್ಞಾನಂ ಜ್ಞೇಯಂ ಚ ಭಣ್ಯತೇ ।।  ೧೩೫೨ ।।  </div>
				<div class="verse">ತದ್ಬ್ರಹ್ಮಾಽಽತ್ಮಾನಮೇವಾವೇನ್ಮೇಯಂ ಮಾನಂ ಚ ಭಣ್ಯತೇ ।।<br />ಆತ್ಮಾ ಮೇಯಸ್ತಥಾ ಮಾನಮಾತ್ಮಪ್ರತ್ಯಯ ಏವ ತು ।।  ೧೩೫೬ ।।  </div>
				<div class="verse">ನಾಽಽತ್ಮಜ್ಞಾನಾದ್ಯತೋಽಜ್ಞಾನಂ ವಿದ್ಯತೇಽನಾತ್ಮನಸ್ತತಃ ।। <br />ನಾಽಽತ್ಮಯಾಥಾತ್ಮ್ಯವಿಜ್ಞಾನಾಜ್ಜ್ಞಾನಮನ್ಯದನಾತ್ಮನಃ ।।  ೧೩೫೪ ।।  </div>
				<div class="verse">ಪ್ರಮಾತ್ರಾದಿವಿಭಾಗೇನ ಯಜ್ಜ್ಞಾನಂ ಪ್ರಥತೇ ಕಚಿತ್ ।।<br />ತಜ್ಜನ್ಮನಃ ಪುರೋವಾರ್ಥೋ ನ ತೇನ ಜ್ಞಾಯತೇಽಞ್ಜಸಾ ।।  ೧೩೫೫ ।।  </div>
				<div class="verse">ತಮೋಮಾತ್ರಾವಸಾಯಿತ್ವಾನ್ನ ಯಥಾವಸ್ತು ತತ್ತತಃ ।।<br />ಪ್ರತ್ಯಗ್ವಸ್ತ್ವಾತ್ಮಕತ್ವೇಽಪಿ ಚಿತ್ರಮಜ್ಞಾನಚೇಷ್ಟಿತಮ್ ।।  ೧೩೫೬ ।।  </div>
				<div class="verse">ಯತ್ಪ್ರಸಾದಾತ್ತಮಃಸಿದ್ಧಿಸ್ತತ್ಸ್ವಸಾಕ್ಷ್ಯಪ್ಯಪಹ್ನತೇ ।।<br />ತಮೋಽಪ್ಯನುಭಾವಾದೇವ ಪ್ರಾಕ್ತದ್ವ್ಯುತ್ಪತ್ತಿಜನ್ಮನಃ ।।  ೧೩೫೭ ।।  </div>
				<div class="verse">ಪ್ರಾಕ್ಪ್ರವೃತ್ತೇಃ ಪ್ರಮಾಣಾನಾಮಜ್ಞಾತಂ ಯದಿಹೋದಿತಮ್ ।।<br />ಅಕ್ಷಾದಿ ತತ್ತಮೋಬಾಧಾನ್ನ ಮಾನಂ ರಜ್ಜುಸರ್ಪವತ್ ।।  ೧೩೫೮ ।।  </div>
				<div class="verse">ನ ಪಶ್ಯನ್ತೀತ್ಯತಃ ಪ್ರಾಹ ಬೋದ್ಧೃತ್ವಾದಿಸಮನ್ವಯಮ್ ।।<br />ನ ಹಿ ಮೋಹೈಕನಿಷ್ಠೇನ ತದ್ಧೀನಂ ವಸ್ತು ಮೀಯತೇ ।।  ೧೩೫೯ ।।  </div>
				<div class="verse">ಆತ್ಮಾನಂ ವಿರಹಯ್ಯಾನ್ಯೋ ನಾಲಮಾತ್ಮಾವಬುದ್ಧಯೇ ।।<br />ಅಸಾಧಾರಣತನ್ಮಾತೃಮಾನಮೇಯಾತ್ಮಕತ್ವತಃ ।।  ೧೩೬೦ ।।  </div>
				<div class="verse">ಅಸಾಧಾರಣಮಾತ್ರಾದಿ ಪ್ರತ್ಯಗ್ವಸ್ತು ಯತಸ್ತತಃ ।।<br />ನಿಯೋಗೋಽಪೀಹ ನಾಽಽಯಾತಿ ಭಿನ್ನಕರ್ತ್ರಾದಿಗೋ ಹ್ಯಸೌ ।।  ೧೩೬೧  ।।  </div>
				<div class="verse">ಸರ್ವಮಜ್ಞಾತಮೇವ ಸ್ಯಾದ್ಯಸ್ಮಿನ್ನಜ್ಞಾತ ಆತ್ಮನಿ ।।<br />ಜ್ಞಾತೇ ಜ್ಞಾತಂ ಚ ತತ್ಕಾರ್ತ್ಸ್ನ್ಯಾತ್ತಾವತ್ತ್ವಾತ್ಸರ್ವವಸ್ತುನಃ ।।  ೧೩೬೨ ।।  </div>
				<div class="verse">ಯುಕ್ತ್ಯಾ ನಿರೂಪ್ಯಮಾಣಸ್ಯ ಹ್ಯಾತ್ಮಾ ತತ್ತ್ವಮನಾತ್ಮನಃ ।।<br />ಪ್ರತ್ಯಾಖ್ಯಾತಃ ಸ ಚೇತ್ತೇನ ಕಾನಾತ್ಮಾ ಸಿಧ್ಯತಾಂ ತತಃ ।।  ೧೩೬೩ ।।  </div>
				<div class="verse">ಅನಾತ್ಮತತ್ತ್ವಮನ್ವೇತಿ ಹ್ಯಾತ್ಮಾಽಸಙ್ಗೋಽಗುಣೋಽದ್ವಯಃ ।। <br />ಅಸಿಧ್ಯನ್ಸ ಸ್ವತಃಸಿದ್ಧೌ ಸಿದ್ಧಿಂ ಕಾನ್ಗ್ರತ್ರ ಲಪ್ಸ್ಯತೇ ।।  ೧೩೬೪ ।।  </div>
				<div class="verse">ಸರ್ವವಾದಿವಿರೋಧೇಽಪಿ ಸಂವಾದೋಽನುಭವೇ ಯಥಾ ।। <br />ವಾದಿನಾಮವಿಸಂವಾದಸ್ತಥಾಽಜ್ಞಾನೇಽಪ್ಯಸಂಶಯಃ ।।  ೧೩೬೫ ।।  </div>
				<div class="verse">ತದ್ವದ್ವಾಧೋಽಪ್ಯಬೋಧಸ್ಯ ಬೋಧೇನಾಭ್ಯುಪಗಮ್ಯತೇ ।।<br />ಏತಾವತೈವ ಪರ್ಯಾಪ್ತಮಸ್ಮದ್ರಾದ್ಧಾನ್ತಸಿದ್ಧಯೇ ।।  ೧೩೬೬ ।।  </div>
				<div class="verse">ಅಸ್ಮದ್ರಾದ್ಧಾನ್ತಸಂಸಿದ್ಧೌ ನಾನ್ಯದ್ರಾದ್ಧಾನ್ತಸಿದ್ಧತಾ ।।<br />ತತ್ಸಿದ್ಧಾವಸ್ಯ ಸಂಸಿದ್ಧಿರ್ನ ಕಥಂಚಿನ್ನಿವಾರ್ಯತೇ ।।  ೧೩೬೭ ।।  </div>
				<div class="verse">ಅಜ್ಞಾನಂ ಸಂಶಯಜ್ಞಾನಂ ಮಿಥ್ಯಾಜ್ಞಾನಮಿತಿ ತ್ರಿಕಮ್ ।।<br />ಅಜ್ಞಾನಂ ಕಾರಣಂ ತತ್ರ ಕಾರ್ಯತ್ವಂ ಪರಿಶಿಷ್ಟಯೋಃ ।।  ೧೩೬೮ ।।  </div>
				<div class="verse">ಕೂಟಸ್ಥಜ್ಞಾನಮಾತ್ರತ್ವಾನ್ನ ತಮೋಽಸ್ಯ ಸ್ವಭಾವತಃ ।।<br />ನಾಪ್ಯಾಗನ್ತು ತಥಾಽಜ್ಞಾನಂ ಹಿರುಕ್ಸಿದ್ಧೇರಸಂಭವಾತ್ ।।  ೧೩೬೯ ।।  </div>
				<div class="verse">ಅವಿದ್ಯಾತಜ್ಜಕಾರ್ಯಾಣಾಮಾತ್ಮನಾ ಸಂಗತಿಸ್ತತಃ ।।<br />ಆತ್ಮಾತ್ಮವತ್ತ್ವರೂಪಾ ಸ್ಯಾನ್ನ ತು ಸೋಭಯಕರ್ಮಜಾ ।।  ೧೩೭೦ ।।  </div>
				<div class="verse">ಏಕಮೇವ ಹಿ ಸದ್ವಸ್ತು ಯದ್ವೇದಾನ್ತಪ್ರಮಾಣಕಮ್ ।।<br />ತಾವನ್ಮಾತ್ರೈಕನಿಷ್ಠತ್ವಾದಾತ್ಮಜ್ಞಾನಂ ಸದಾಸ್ಪದಮ್ ।।  ೧೩೭೧ ।।  </div>
				<div class="verse">ಸರ್ವಬಾದಿವಿರೋಧೇಽಪಿ ಯತ್ಸಿದ್ಧಾನ್ತಬಲಾಶ್ರಯಮ್ ।।<br />ಸಾಧನಂ ದೂಷಣಂ ಸರ್ವಂ ನ ತನ್ನಿಹನುತಿರಿಷ್ಯತೇ ।।  ೧೩೭೨ ।।  </div>
				<div class="verse">ಸಾಧನಂ ದೂಷಣಂ ಸರ್ವಂ ಯಸ್ಯ ಪಾದವ್ಯಪಾಶ್ರಯಾತ್ ।।<br />ಸಿದ್ಧಾಯತೇ ತೀರ್ಥದೃಶಾಂ ಕುತಃ ಸ್ಯಾತ್ತಸ್ಯ ನಿಹನುತಿಃ ।।  ೧೩೭೩ ।।  </div>
				<div class="verse">ಅಭಾವೋ ಯೇನ ಭಾವೇನ ಭಾವ್ಯತೇಽಸ್ತಿ ನ ನಾಸ್ತಿ ಸಃ ।। <br />ತಮ್ಯ ಭಾವಮ್ಯ ಸದ್ಭಾವೋ ವದ ಕೇನ ನಿವಾರ್ಯತೇ ।।  ೧೩೭೪ ।।  </div>
				<div class="verse">ವ್ಯಭಿಚಾರಿ ನ ಯತ್ರಾಸ್ತಿ ಪ್ರಮಾಣಂ ಸರ್ವವಾದಿನಾಮ್ ।।<br />ಸ್ವಮಹಿಮ್ನಾ ಚ ಯತ್ಸಿದ್ಧಂ ತದಪಹ್ನೂಯತೇ ಕಥಮ್ ।।  ೧೩೭೫ ।।  </div>
				<div class="verse">ತಸ್ಯೈವಾವ್ಯಭಿಚಾರಿತ್ವಾತ್ಸರ್ವೇಷು ವ್ಯಭಿಚಾರಿಷು ।।<br />ತದೇವೈಕಂ ಪ್ರಮಾಣಂ ನಃ ಸರ್ವವಾದ್ಯವಿರೋಧಿ ಯತ್ ।।  ೧೩೭೬ ।।  </div>
				<div class="verse">ದೇಹಾದಾವಾತ್ಮಬುದ್ಧಿರ್ನೋ ನ ಕದಾಚಿದ್ವಿಹನ್ಯತೇ ।।<br />ಜಾಗ್ರತ್ಸ್ವಪ್ನಸುಷುಪ್ತೇಷು ಶುಕ್ತಿಕಾರಜತಾದಿವತ್ ।।  ೧೩೭೭ ।।  </div>
				<div class="verse">ದೇಹಾನ್ತಾತ್ಕರ್ತುರನ್ಯೋ ಯೋ ಬುದ್ಧ್ಯನ್ತಾದ್ಬ್ರೋದ್ಧರೇವ ಚ ।।<br />ಪ್ರಾಣಾನ್ತಾತ್ಕರಣಾಚ್ಚಾನ್ಯಃ ಪ್ರತ್ಯಗ್ದೃಷ್ಟ್ಯಾ ಯ ಈಕ್ಷ್ಯತೇ ।।  ೧೩೭೮ ।।  </div>
				<div class="verse">ಅದೇಹತೋಽಜರೋಽಮೃತ್ಯುರಸ್ವಾನ್ತೋಽಮೋಹಶೋಕವಾನ್ ।।<br />ಅಬುಭುಕ್ಷೋಽಪಿಪಾಸಶ್ಚ ಪ್ರಾಣಕಾರಣವರ್ಜನಾತ್ ।।  ೧೩೭೯ ।।  </div>
				<div class="verse">ಅಹೀನೋ ಹೀಯತೇ ಯೋಽಸೌ ತಥಾಽನಾಗತ ಏತಿ ಯಃ ।।<br />ಜಾನೀಯಾತ್ತಮನಾತ್ಮಾನಂ ಜಾಗ್ರತ್ಸ್ವಪ್ನಸುಷುಪ್ತಿಷು ।।  ೧೩೮೦ ।।  </div>
				<div class="verse">ನ ಹೀಯತೇ ಹೀಯಮಾನ ಆಗಚ್ಛತಿ ನ ಚೈತಿ ಯಃ ।।<br />ಆಗಮಾಪಾಯಸಾಕ್ಷಿತ್ವಾದಾತ್ಮಾ ಸೋಽನುಭವಾಶ್ರಯಾತ್ ।।  ೧೩೮೧ ।।  </div>
				<div class="verse">ನಾವಿದ್ಯಾಮನುಪಾದಾಯ ಪ್ರತ್ಯಕ್ಕಾರಕತಾಂ ವ್ರಜೇತ್ ।।<br />ನಾಕಾರಕಃ ಕ್ರಿಯಾಂ ಕರ್ತುಮಲಂ ಜಗತಿ ವೀಕ್ಷ್ಯತೇ ।।  ೧೩೮೨ ।।  </div>
				<div class="verse">ದ್ಗಷ್ಟುರ್ದೃಷ್ಟ್ಯಾ ನ ಚಾನಾಪ್ತೋಽನಾತ್ಮಾ ಕಶ್ಚಿತ್ಪ್ರಸಿಧ್ಯತಿ ।।<br />ಮಿಥ್ಯಾಜ್ಞಾನಮತೋಽನಾತ್ಮಾ ಹ್ಯಾತ್ಮಾಜ್ಞಾನಸಮುತ್ಥಿತೇಃ ।।  ೧೩೮೩ ।।  </div>
				<div class="verse">ನಾವಿದ್ಯಾಮನುಪಾದಾಯ ಜಾಗ್ರತ್ಸ್ವಪ್ನಸುಷುಪ್ತಿಷು ।।<br />ಅನಾತ್ಮಾನಂ ವಿಜಾನಾತಿ ತಜ್ಜಜ್ಞಾತ್ರಾದ್ಯನನ್ವಯಾತ್ ।।  ೧೩೮೪ ।।  </div>
				<div class="verse">ನ ಚ ಜ್ಞಾತ್ರನುರೋಧಿನ್ಯಾ ದೃಷ್ಟ್ಯಾಽಜ್ಞಾನಾಸಮನ್ವಿತಮ್ ।।<br />ಆತ್ಮಾಽಽತ್ಮಾನಮಲಂ ದ್ನಷ್ಟುಂ ರೂಪಂ ಶ್ರೋತ್ರಧಿಯಾ ಯಥಾ ।।  ೧೩೮೫ ।।  </div>
				<div class="verse">ಉತ್ಸಾರ್ಯಾನಾತ್ಮನಃ ಸರ್ವಾನನ್ವಯವ್ಯತಿರೇಕತಃ ।। <br />ಪ್ರತ್ಯಕ್ಪ್ರಧಾನಯಾ ದೃಷ್ಟ್ಯಾ ಪಶ್ಯೇದಾತ್ಮಾನಮದ್ವಯಮ್ ।।  ೧೩೮೬ ।।  </div>
				<div class="verse">ತ್ವಂ ಬ್ರಹ್ಮೇತಿ ಗುರೋರ್ವಾಕ್ಯಾತ್ತನ್ನಿವಿಷ್ಟಪದಾರ್ಥಯೋಃ ।।<br />ಉಕ್ತಾನ್ವಯಾದಿನೋತ್ಪನ್ನಿವಿವೇಕಃ ಸನ್ನಬುಧ್ಯತ ।।  ೧೩೮೭ ।।  </div>
				<div class="verse">ತದ್ಬ್ರಹ್ಮಾಽಽತ್ಮಾನಮೇವಾವೇದ್ಯದನಾತ್ಮೇತ್ಯುಭೂತ್ಪುರಾ ।।<br />ಅವಿದ್ಯಯಾ ವಿದ್ಯಯಾ ತು ಬ್ರಹ್ಮಾಽಽತ್ಮೈವಾಭವತ್ಸ್ವತಃ ।।  ೧೩೮೮ ।।  </div>
				<div class="verse">ಏವೇತ್ಯವಧೃತೌ ಜ್ಞೇಯಂ ಬ್ರಹ್ಮಾತ್ಮಾರ್ಥವಿಶೇಷಣಮ್ ।।<br />ಆತ್ಮೈವ ಬ್ರಹ್ಮ ವೇಜ್ಞೇಯಂ ಬ್ರಹ್ಮೈವಾಽಽತ್ಮೇತಿ ಸಂಭವಾತ್ ।।  ೧೬೮೯ ।।  </div>
				<div class="verse">ಬ್ರಹ್ಮತಾ ನಾಽಽತ್ಮನೋಽನ್ಯತ್ರ ನಾಽಽತ್ಮತಾ ಬ್ರಹ್ಮಣೋಽನ್ಯತಃ ।।<br />ತದ್ಯಾಥಾತ್ಮ್ಯಾಪ್ರಬೋಧಾತ್ತು ತಯೋರೇಷ ವಿಪರ್ಯಯಃ ।।  ೧೩೯೦ ।।  </div>
				<div class="verse">ಆತ್ಮಾಽಪಿ ಸಾಕ್ಷಾತ್ತದ್ಬ್ರಹ್ಮ ಪರೋಕ್ಷಂ ತದಬೋಧತಃ ।।<br />ಬ್ರಹ್ಮೈವ ತದ್ವದಾತ್ಮಾಽಪಿ ಸದ್ವಿತೀಯವದೀಕ್ಷ್ಯತೇ ।।  ೧೩೯೧ ।।  </div>
				<div class="verse">ವಾಕ್ಯೋತ್ಥಸಮ್ಯಗ್ವಿಜ್ಞಾನಪ್ರಧ್ವಸ್ತತಮಸೋ ಯತೇಃ ।। <br />ವಿಭಾಗಹೇತೋರುಚ್ಚಿತ್ತೇಃ ಸರ್ವಮಾತ್ಮೈವ ಶಿಷ್ಯತೇ ।।  ೧೩೯೨ ।।  </div>
				<div class="verse">ವಿಜ್ಞಾತಾರಮರೇ ಕೇನ ವಿಜಾನೀಯಾದಿತಿ ಶ್ರುತೇಃ ।। <br />ನನು ವಿಪ್ರತಿಷಿದ್ಧಾರ್ಥಂ ತದಾತ್ಮಾನಮಿತೀರ್ಯತೇ ।।  ೧೩೯೩ ।। </div>
				<div class="verse">ದೃಷ್ಟೇರ್ದ್ರಷ್ಟೇತಿ ವಿಜ್ಞಾನಾನ್ನಾತ್ರ ವಿಪ್ರತಿಷಿದ್ಧತಾ ।। <br />ಪ್ರತ್ಯಗ್ಬುದ್ಧಿಃ ಪ್ರಮಾತ್ರಾದೌ ಸರ್ವತ್ರೈವೋಪಜಾಯತೇ ।।  ೧೩೯೪ ।।  </div>
				<div class="verse">ಯುಷ್ಮದಸ್ಮದ್ವಿಭಾಗಾಭ್ಯಾಂ ಯಾವದ್ವಸ್ತ್ವಿಹ ಮೀಯತೇ ।।<br />ತೇನ ತೇನ ವಿಶೇಷೇಣ ಪ್ರತ್ಯಗರ್ಥಃ ಪ್ರತೀಯತೇ ।।  ೧೩೯೫ ।।  </div>
				<div class="verse">ಪ್ರತ್ಯಗರ್ಥಮನಾಲಿಙ್ಗ್ಯ ನ ಪರಾಗ್ವರ್ತಿ ಜಾಯತೇ ।। <br />ವಿಜ್ಞಾನಂ ತೇನ ತತ್ಪೂರ್ವಂ ಸರ್ವಮನ್ಯತ್ಪ್ರತೀಯತೇ ।।  ೧೩೯೬ ।।  </div>
				<div class="verse">ಆಬ್ರಹ್ಮಾಸ್ಥಾಣುು ಚಾನ್ವಕ್ಷಂ ಸರ್ವೇಷು ವ್ಯಭಿಚಾರಿಷು ।।<br />ಪ್ರತ್ಯಯೋಽವ್ಯಭಿಚಾರ್ಯೇಕಶ್ಚೈತನ್ಯಪ್ರತಿಬಿಮ್ಬಿತಃ ।।  ೧೩೯೭ ।।  </div>
				<div class="verse">ನ ಚ ವಿಪ್ರತಿಪದ್ಯನ್ತೇ ವಾದಿನೋಽನುಭವಾತ್ಮನಿ ।।<br />ತತ್ರ ಚೇತ್ಸ್ಯಾದ್ವಿಸಂವಾದಃ ಕೇನಾನ್ಯೇನ ಚಿಕಿತ್ಸ್ಯತೇ ।।  ೧೩೯೮ ।।  </div>
				<div class="verse">ಅನ್ಯೋಽಪಿ ಯೋಽತ್ರಃ ಕಲ್ಪ್ಯಃ ಸ್ಯಾತ್ಸೋಽಪ್ಯಸ್ಮಾನ್ನೈವ ಭಿದ್ಯತೇ ।।<br />ಸರ್ವಭೇದಾತ್ಮರೂಪತ್ವಾತ್ಕಃ ಸನ್ಸ್ಯಾದಾತ್ಮನಾ ವಿನಾ ।।  ೧೩೯೯ ।।  </div>
				<div class="verse">ಪ್ರತ್ಯಗಾತ್ಮನಿ ವಿಶ್ವಸ್ಯ ತತೋಽನಾತ್ಮನಿ ತದ್ವಶಾತ್ ।।<br />ಅವಿದ್ವದಙ್ಗನಾಬಾಲಂ ಬಿಶ್ವಸಿತ್ಯನಪೇಕ್ಷತಃ ।।  ೧೪೦೦ ।।  </div>
				<div class="verse">ಆತ್ಮನೈವಾಽಽತ್ಮವಿಜ್ಞಾನಂ ಜ್ಞೇಯಜ್ಞಾತ್ರಾದಿವರ್ಜಿತಮ್ ।।<br />ಸ್ವಯಮೇವ ಫಲಾತ್ಮತ್ವಾತ್ಫಲಂ ಚಾಸ್ಮಾನ್ನ ಭಿದ್ಯತೇ ।।  ೧೪೦೧ ।।  </div>
				<div class="verse">ಪ್ರಮಾಣವ್ಯವಹಾರೋಽಯಂ ಸರ್ವೇಷಾಮಪಿ ವಾದಿನಾಮ್ ।।<br />ಸ್ವತೋಽನುಭವನಿಷ್ಠಃ ಸ್ಯಾನ್ನ ಚೇತ್ಷಷ್ಠೇನ್ದ್ರಿಯಾರ್ಥವತ್ ।।  ೧೪೦೨ ।।  </div>
				<div class="verse">ಚೈತನ್ಯಮಾತ್ರರೂಪೋಽಯಂ ಸದಾನಸ್ತಮಿತೋದಿತಃ ।।<br />ಅವಿದ್ಯಾಮಸ್ಪೃಶನ್ನಾಸ್ತೇ ನಿಷ್ಕ್ರಿಯೋಽಕಾರಕೋಽಫಲಃ ।।  ೧೪೦೩ ।।  </div>
				<div class="verse">ಸ್ವತೋಽಸಙ್ಗಸ್ವಭಾವತ್ವಾತ್ಖಚರಾದಿ ವಿಯದ್ಯಥಾ ।।<br />ನಾವಿದ್ಯಾ ನಾಪಿ ತತ್ಕಾರ್ಯಂ ಪ್ರತ್ಯಕ್ಸ್ಥಮಪಿ ಢೌಕತೇ ।।  ೧೪೦೪ ।।  </div>
				<div class="verse">ಸ್ವತಃ ಸೇದ್ಧುಮಶಕ್ತತ್ವಾತ್ಖಮೃತೇ ವಾಯುವತ್ಸದಾ ।।<br />ಪ್ರತ್ಯಾಖ್ಯಾತಸ್ವಭಾವೋಽಪಿ ಸಿಧ್ಯತೀವಾಗ್ರಹೋ ದೃಶೌ ।।  ೧೪೦೫ ।।  </div>
				<div class="verse">ಯುತಿಂ ಸಾಧಾರಣಾತ್ಮಾ ಹಿ ಯಾತ್ಯಸಾಧಾರಣಾತ್ಮಭಿಃ ।। <br />ಅನನ್ಯವೃತ್ತಿತೋ ನಾಽಽತ್ಮಾ ಸಂಸರ್ಗಂ ಪ್ರೈತ್ಯನಾತ್ಮಭಿಃ ।।  ೧೪೦೬ ।।  </div>
				<div class="verse">ವಿಭಜ್ಯಮಾನೋಽನ್ಯೇಭ್ಯೋ ಹಿ ವಿಶೇಷೋಽಪಿ ಪ್ರಸಿಧ್ಯತಿ ।। <br />ಲಿನೆ ೨ ಮಿಷ್  ।।  ೧೪೦೭ ।।  </div>
				<div class="verse">ಭೇದಸಂಸರ್ಗಹೀನತ್ವಾತ್ಪದವಾಕ್ಯಾರ್ಥತಾಽಽತ್ಮನಃ ।।<br />ದುಃಸಂಭಾವ್ಯಾಽತ ಆತ್ಮಾಽಯಮಾತ್ಮನೈವಾನುಭೂಯತೇ ।।  ೧೪೦೮ ।।  </div>
				<div class="verse">ಯಾದೃಗಸ್ಯ ದ್ವಯೇ ತತ್ತ್ವಮಾತ್ಮನೈವಾನುಭೂಯತೇ ।।<br />ನಿಷಿದ್ಧಾಶೇಷಭೇದಸ್ಯ ತಾವದೇವಾಽಽತ್ಮಸಾಕ್ಷಿಕಮ್ ।।  ೧೪೦೯ ।।  </div>
				<div class="verse">ಅಪಾಸ್ತಾಶೇಷತಮಸೋ ಯತ್ತತ್ತ್ವಂ ಪ್ರತ್ಯಗಾತ್ಮನಃ ।।<br />ತದವಚ್ಛಿತ್ತಯೇ ನಾಲಂ ಪ್ರತ್ಯಗ್ಬೋಧಾದೃತೇಽನ್ಯಧೀಃ ।।  ೧೪೧೦ ।।  </div>
				<div class="verse">ಪ್ರತ್ಯಙ್ಭಾತ್ರೇಕ್ಷಣಾದಾತ್ಮಮೋಹತಜ್ಜನಿರಾಕೃತೇಃ ।।<br />ಅಸಂಭವಾದ್ದ್ವೀತೀಯಸ್ಯ ಸ್ಯಾಮಪೂರ್ವಾದಿಮಾನಹಮ್ ।।  ೧೪೧೧ ।।  </div>
				<div class="verse">ವ್ಯಪೇತತಮಸ್ತತ್ತ್ವಮಾಗಮಾಪಾಸಾಕ್ಷಿಣಃ ।।<br />ಜ್ಞಾನೇನ ಗಮ್ಯತೇ ಸಾಕ್ಷಾತ್ತಾವನ್ಮಾತ್ರಾನುರೋಧಿನಾ ।।  ೧೪೧೨ ।।  </div>
				<div class="verse">ಕಾಲಾದಿಪ್ರವಿಭಕ್ತಂ ಸದ್ಯದ್ಬ್ರಹ್ಮಾಭೂದವಿದ್ಯಯಾ ।।<br />ತತ್ಪ್ರತ್ಯಕ್ತತ್ತ್ವಸಂಬೋಧಾದ್ಧ್ವಸ್ತೇ ಧ್ವಾನ್ತೇಽನ್ತರಾತ್ಮನಿ ।।<br />ಆತ್ಮಾನಮೇವ ತದ್ಬ್ರಹ್ಮ ಬ್ರಹ್ಮೈವಾಽಽತ್ಮೇತ್ಯವೇಚ್ಛ್ರುತೇಃ ।।  ೧೪೧೩ ।।  </div>
				<div class="verse">ಅಬ್ರಹ್ಮಾನಾತ್ಮತಾಹೇತೌ ಪ್ರತ್ಯಗ್ಧ್ವಾನ್ತೇ ನಿವರ್ತಿತೇ ।।<br />ವ್ಯಾವೃತ್ತ್ಯನುಗಮಾಭಾವಾತ್ಸರ್ವಂ ತದಭವತ್ತತಃ ।।  ೧೪೧೪ ।।  </div>
				<div class="verse">ವ್ಯಾವೃತ್ತ್ಯನುಗಮೌ ಯಸ್ಮಾದ್ದ್ವಿತೀಯೇ ಸತಿ ವಸ್ತುನಿ ।।<br />ದೃಷ್ಟಿಮಾತ್ರಾತ್ಮವಸ್ತುತ್ವಾತ್ಕಾರ್ಯಕಾರಣವಸ್ತುನಃ ।।  ೧೪೧೫ ।।  </div>
				<div class="verse">ನಾಜ್ಞಾತಂ ಕಿಂಚಿದಪ್ಯಸ್ತಿ ನಾನಪಾಸ್ತಂ ತಮೋಽಪ್ಯತಃ ।।<br />ಸಾಮಾನಾಧಿಕರಣ್ಯಾರ್ಥಮಸ್ಮೀತ್ಯೇತತ್ಪದಂ ಭವೇತ್ ।।  ೧೪೧೬ ।।  </div>
				<div class="verse">ಬ್ರಹ್ಮಾಹಂಪದಯೋರರ್ಥೌ ಯೌ ತಯೋಃ ಸಂಗತಿರ್ಮಿಥಃ ।।<br />ಅಹಮರ್ಥೋ ವಿಶೇಷ್ಯೋಽತ್ರ ತತ್ಪ್ರಾಧಾನ್ಯಪ್ರಸಿದ್ಧಿತಃ ।।  ೧೪೧೭ ।।  </div>
				<div class="verse">ತದ್ಯಾಥಾತ್ಮ್ಯಪ್ರಸಿದ್ಧ್ಯರ್ಥಂ ಬ್ರಹ್ಮಾರ್ಥಸ್ತು ವಿಶೇಷಣಮ್ ।।  ೧೪೧೮ ।। <br />ವಿಶೇಷಣಾನಾಂ ಸಂಬನ್ಧೋ ವಿಶೇಷ್ಯೇಣ ವಿಶೇಷಣೈಃ ।।<br />ವಿಶೇಷ್ಯಸ್ಯಾಪಿ ಸಂಬನ್ಧಃ ಸ್ವಾತನ್ತ್ರ್ಯಪಾರತನ್ತ್ರ್ಯತಃ ।।  ೧೪೧೯ ।।  </div>
				<div class="verse">ವಿಶೇಷಣವಿಶೇಷ್ಯಾಣಾಂ ಸಾಕಲ್ಯೇನೈವ ಸಂಗತಿಃ ।।<br />ಉಪಾತ್ತಾನ್ಯೋನ್ಯರೂಪಾಣಾಂ ವಿಶೇಷಣವಿಶೇಷ್ಯತಾ ।।  ೧೪೨೦ ।।  </div>
				<div class="verse">ಉಪಾತ್ತದ್ರವ್ಯಕಾಣ್ಯೇವ ವಿಶಿಂಷನ್ತ್ಯುತ್ಪಲಾದಿಕಮ್ ।।<br />ದ್ರವ್ಯಂ ವಿಶೇಷಣಾನ್ಯೇತಿ ತಥೋಪಾತ್ತವಿಶೇಷಣಮ್ ।।  ೧೪೨೧ ।।  </div>
				<div class="verse">ನಾಯಃಶಲಾಕಾಕಲ್ಪಾನಾಂ ವಿಶೇಷಣವಿಶೇಷ್ಯತಾ ।।<br />ಪರಸ್ಪರಾನಪೇಕ್ಷತ್ವಾದ್ಧಿಮವದ್ವಿನ್ಧ್ಯಯೋರಿವ ।।  ೧೪೨೨ ।।  </div>
				<div class="verse">ಏಕದಾ ನಿರ್ವಿಭಾಗೇನ ಕಾರ್ತ್ಸ್ನ್ಯಸಂಗಾತಿಕಾರಣಾತ್ ।।<br />ಸಾಮರ್ಥ್ಯಾತ್ಸ್ವವಿರುದ್ಧಾನಾಂ ನ ವಿಶೇಷ್ಯೇಽಸ್ತಿ ಸಂಭವಃ ।।  ೧೪೨೩ ।।  </div>
				<div class="verse">ಪರಸ್ಪರಾವಿರೋಧೇನ ವಿಶಿಂಷನ್ತ್ಯಾತ್ಮಸಂಶ್ರಯಮ್ ।।<br />ವಿಶೇಷಣಾನಿ ಯೇನಾತಸ್ತದ್ವಿರುದ್ಧಂ ನ ಢೌಕತೇ ।।  ೧೪೨೪ ।।  </div>
				<div class="verse">ವಿಶೇಷಣಯುತಿಃ ಶಾಬ್ದೀ ತದ್ವಿರುದ್ಧನಿರಾಕೃತಿಃ ।।<br />ಮೋಹಮಾತ್ರೇಣ ತತ್ಪ್ರಾಪ್ತೇಃ ಸಾಮಾರ್ಥ್ಯಾತ್ಸ್ಯಾನ್ನ ಶಬ್ದತಃ ।।  ೧೪೨೫ ।।  </div>
				<div class="verse">ಏಕೈಕರೂಪಾಸಂಸರ್ಗಬೋಧಮಾತ್ರಸ್ವಭಾವತಃ ।।<br />ವಿಶೇಷಣಾನಾಂ ಸಂಪ್ರಾಪ್ತಿರ್ನಾಽಽಞ್ಜಸೀ ಪ್ರತ್ಯಗಾತ್ಮನಿ ।।  ೧೪೨೬ ।।  </div>
				<div class="verse">ವಿಶೇಷಣಾನಾಂ ಸಂಬನ್ಧೋ ಯತೋ ನ ಪ್ರತ್ಯಾಗಾತ್ಮನಿ ।।<br />ಲಕ್ಷ್ಯಲಕ್ಷಣತಾ ತಸ್ಮಾತ್ಪ್ರತೀಚ್ಯಧ್ಯವಸೀಯತೇ ।।  ೧೪೨೭ ।।  </div>
				<div class="verse">ಅನನ್ಯಾಪೇಕ್ಷಿ ಪ್ರತ್ಯಕ್ತ್ವಮಹಂರೂಪೇಣ ಲಕ್ಷ್ಯತೇ ।। <br />ಲಿನೆ ೨ ಮಿಷ್ ।।  ೧೪೨೮ ।।  </div>
				<div class="verse">ನಿವರ್ತ್ಯಭೇದಾದ್ಭಿನ್ನೋಽರ್ಥೋಽಮಾನಿತ್ವಾದೇರ್ಯಥಾ ತಥಾ ।।<br />ಬ್ರಹ್ಮಾಹಮರ್ಥಯೋರ್ಜ್ಞೇಯಸ್ತಯೋರೈಕಾರ್ಥ್ಯಹೇತುತಃ ।।  ೧೪೨೯ ।।  </div>
				<div class="verse">ಅನಾತ್ಮಾಬ್ರಹ್ಮತಾಹೇತೌ ಪ್ರತ್ಯಗ್ಧ್ವಾನ್ತೇ ನಿವರ್ತಿತೇ ।।<br />ಪದಾರ್ಥ ಏಕ ಏವ ಸ್ಯಾದ್ಬ್ರಹ್ಮಾಹಂಪದಯೋಃ ಪರಃ ।।  ೧೪೩೦ ।।  </div>
				<div class="verse">ಭೇದಸಂಸರ್ಗನಾಶಾರ್ಥೋ ನಾತ ಉಕ್ತೇರಿಹೇಷ್ಯತೇ ।।<br />ಅಹಂಬ್ರಹ್ಮಶ್ರುತೇಃ ಸಾಕ್ಷಾತ್ತಾದಾತ್ಮ್ಯಮಿಹ ಗಮ್ಯತೇ ।।  ೧೪೩೧ ।।  </div>
				<div class="verse">ಕರ್ತುರ್ಜ್ಞಾತುರ್ಹಿ ಯಾ ದೃಷ್ಟಿಃ ಸಾಽವಿದ್ಯೋತ್ಥಾರ್ಥಲೇಹಿನೀ ।।<br />ತತ್ಪ್ರತ್ಯಗಾತ್ಮದೃಷ್ಟ್ಯಾ ತಾಂ ಪ್ರತ್ಯಾಖ್ಯಾಯಾಶ್ನುತೇಽದ್ವಯಮ್ ।।  ೧೪೩೨ ।।  </div>
				<div class="verse">ಅಸ್ಮೀತೀಹತ್ಯನಿರ್ದೇಶಾದ್ವಿದ್ಯಾಕಾಲೈವ ಮುಕ್ತತಾ ।। <br />ಸಿದ್ಧಾಽತೋಽಸೌ ನ ಸಾಧ್ಯಾ ಸ್ಯಾದಗ್ನಿಹೋತ್ರಾದಿಕಾರ್ಯವತ್ ।।  ೧೪೩೩ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಮಾತ್ರವ್ಯುತ್ಪತ್ತಿಸಿದ್ಧಯೇ ।।<br />ತಸ್ಮಾದಿತಿ ಶ್ರುತಿರ್ವಕ್ತಿ ಹ್ಯುತ್ಪತ್ತ್ಯಾದಿನಿವೃತ್ತಯೇ ।।  ೧೪೩೪ ।।  </div>
				<div class="verse">ಅವಿದ್ಯಾತಜ್ಜನಿರ್ಮುಕ್ತೌ ಬ್ರಹ್ಮ ಬ್ರಹ್ಮಾಭವತ್ಸ್ವತಃ ।।<br />ಸರ್ವಃ ಕೃತ್ಸ್ನಸ್ತಥಾ ಪೂರ್ಣಃ ಶಬ್ದಾಃ ಪರ್ಯಾಯವಾಚಕಾಃ ।।  ೧೪೩೫ ।।  </div>
				<div class="verse">ಆತ್ಮಾವಿದ್ಯಾಸಮುತ್ಥಾನಾಮಾತ್ಮಯಾಥಾತ್ಮ್ಯಮಾತ್ರತಃ ।।<br />ಕರ್ಮವತ್ಕಾಙ್ಕ್ಷತೇ ಜ್ಞಾನಂ ವಿಶಿಷ್ಟಂ ನಾಘಿಕಾರಿಣಮ್ ।।  ೧೪೩೬ ।।  </div>
				<div class="verse">ದೇವಾದೀನಾಮತೋ ಯೋ ಯೋ ಯಥೋಕ್ತೇನೈವ ವರ್ತ್ಮನಾ ।।<br />ಲಿನೆ ೨ ಮಿಷ್ ।।  ೧೪೩೬ ।।  </div>
				<div class="verse">ಪ್ರತ್ಯಗ್ಬೋಧಾತಿರೇಕೇಣ ಸಾಧನಾನ್ತರನಿಹ್ನುತೌ ।।<br />ಏವೇತ್ಯವಧೃತಿರ್ಜ್ಞೇಯಾ ಜ್ಞಾನಾದೇವ ತತೋ ಭವೇತ್ ।।  ೧೪೩೮ ।।  </div>
				<div class="verse">ಆತ್ಮಯಾಥಾತ್ಮ್ಯವಿಜ್ಞಾನಾದ್ಯದನ್ಯತ್ಸಾಧನಾನ್ತರಮ್ ।।<br />ಜ್ಞಾನಾಭಾವೋಽಥವಾ ಸರ್ವಮವಿದ್ಯೈವೇತಿ ನಿಶ್ಚಿತಿಃ ।।  ೧೪೩೯ ।।  </div>
				<div class="verse">ಮನುಷ್ಯಾ ಯದಮನ್ಯನ್ಯ ಸಾಧ್ವೇವಾತಸ್ತದೀರಿತಮ್ ।।<br />ನ ಕಶ್ಚಿದಪಿ ದೋಷೋಽತ್ರ ಪೂರ್ವೋಕ್ತೋಽತಃ ಪ್ರಸಜ್ಯತೇ ।।  ೧೪೪೦ ।।  </div>
				<div class="verse">ಪ್ರತ್ಯಕ್ತಯೈವ ಸಂಬನ್ಧಾದಾತ್ಮನೋಽನಾತ್ಮವಸ್ತುನಾ ।।<br />ವಿಶಿಷ್ಟೇನಾವಿಶಿಷ್ಟಸ್ಯ ಕ್ಲೃಪ್ತೇನಾಕಲ್ಪಿತಾತ್ಮನಃ ।।  ೧೪೪೧ ।।  </div>
				<div class="verse">ಯತೋಽತೋ ಲೋಕಬುದ್ಧ್ಯೈವ ದೇವಾದೀನಾಮಿತೀರ್ಯತೇ ।।<br />ತುಲ್ಯೋ ದೇವಾದಿಸಂಬನ್ಧೋ ಬ್ರಹ್ಮಣೋ ಮಶಕಾದಿಭಿಃ ।।  ೧೪೪೨ ।।  </div>
				<div class="verse">ಅನ್ತರೇಣಾಧಿಕಾರಂ ಚೇನ್ನಾಽಽತ್ಮಬೋಧಸ್ಯ ಸಂಭವಃ ।।<br />ನ ಜನ್ಮಾನ್ತರಸಂಸ್ಕಾರಾದ್ವಾಮದೇವಸ್ಯ ತದ್ಭವೇತ್ ।।  ೧೪೪೩ ।।  </div>
				<div class="verse">ಶ್ರುತ್ಯುಕ್ತಾರ್ಥಸ್ಯ ವಾ ಸ್ಥೇಮ್ನೇ ಮನ್ತ್ರೋದಾಹೃತಿರಿಷ್ಯತೇ ।।<br />ಪ್ರಮಾಣಾನ್ತರಸಂವಾದಾತ್ಪುಂಸಾಂ ವಿಶ್ವಾಸಧೀರ್ಯತಃ ।।  ೧೪೪೪ ।।  </div>
				<div class="verse">ಅವ್ಯಾವೃತ್ತಾನನುಗತಂ ತದ್ಧೈತತ್ಪ್ರತ್ಯಗಾತ್ಮನಿ ।।<br />ತದ್ದರ್ಶನಾದೃಷಿಃ ಸಾಕ್ಷಾತ್ಪಶ್ಯನ್ಸರ್ವಂ ಪ್ರಪನ್ನವಾನ್ ।।  ೧೪೪೫ ।।  </div>
				<div class="verse">ಸೂಕ್ತಾದಿಜ್ಞಾಪನಾರ್ಥಾಯ ಹ್ಯಹಂ ಮನುರಿತೀರಣಮ್ ।।<br />ಐಕಾತ್ಮ್ಯಂ ಸರ್ವಭೂತೇಷು ಪ್ರತೀಚೋಽಸೌ ದದರ್ಶ ಹ ।।  ೧೪೪೬ ।।  </div>
				<div class="verse">ತತ್ಪಶ್ಯನ್ನಿತ್ಯನೇನಾತ್ರ ಬ್ರಹ್ಮವಿದ್ಯಾ ಪ್ರದರ್ಶ್ಯತೇ ।।<br />ಅಹಮಾಸಂ ಮನುರಿತಿ ವಿದ್ಯಾಯಾಃ ಫಲಮುಚ್ಯತೇ ।।  ೧೪೪೭ ।।  </div>
				<div class="verse">ಪಶ್ಯನ್ಪ್ರತಿಪೇದ ಇತಿ ಪ್ರಯೋಗಾದವಸೀಯತೇ ।।<br />ವಿದ್ಯಾಕಾಲೈವ ಕೃತ್ಸ್ನಾಪ್ತಿರಿತಿ ತನ್ಮೋಹಹಾನತಃ ।।  ೧೪೪೮ ।।  </div>
				<div class="verse">ಬಹ್ಮಪ್ರಾಪ್ತ್ಯನ್ತರಾಯಸ್ಯ ಪ್ರತ್ಯಕ್ಸಂಮೋಹಮಾತ್ರತಃ ।।<br />ಪ್ರತ್ಯಗ್ವಿಜ್ಞಾನತೋ ಧ್ವಸ್ತೇಸ್ತತ್ಪ್ರಾಪ್ತಿರ್ನಾನ್ಯಸಾಧನಾ ।।  ೧೪೪೯ ।।  </div>
				<div class="verse">ಅವಿದ್ಯಾಧ್ವಂಸಮಾತ್ರೇಣ ಪುಮರ್ಥಸ್ಯ ಸಮಾಪ್ತಿತಃ ।।<br />ತಾವತಾಽವಸಿತೇರ್ವಿದ್ಯಾ ಸ್ವಾರ್ಥೈವೇತಿ ವಿನಿಶ್ಚಯಃ ।।  ೧೪೫೦ ।।  </div>
				<div class="verse">ಸಕೃದಾತ್ಮಪ್ರಸೂತ್ಯೈವ ನಿರುಣದ್ಧ್ಯಖಿಲಂ ಭವಮ್ ।।<br />ಧ್ವಾನ್ತಮಾತ್ರನಿರಾಸೇನ ನ ತತೋಽನ್ಯಾಽನ್ಯಥಾ ಮತಿಃ ।।  ೧೪೫೧ ।।  </div>
				<div class="verse">ದೇಶಕಾಲಾದ್ಯಸಂಬನ್ಧಾದ್ದೇಶಾದೇರ್ಮೋಹಕಾರ್ಯತಃ ।।<br />ನಾನುತ್ಪನ್ನಮದಗ್ಧಂ ವಾ ಜ್ಞಾನಮಜ್ಞಾನಮಸ್ತ್ಯತಃ ।।  ೧೪೫೨ ।।  </div>
				<div class="verse">ನಾಬಾಧಿತ್ವೇಹ ಬಾಧ್ಯಾರ್ಥಂ ಬಾಧಕೋ ಬಾಧಕಾತ್ಮತಾಮ್ ।।<br />ಲಭತೇ ಮೇಯಯಾಥಾತ್ಮ್ಯಹೇತುಮಾತ್ರವ್ಯಪೇಕ್ಷತಃ ।।  ೧೪೫೩ ।।  </div>
				<div class="verse">ಯತೋಽತೋಽವಿದ್ಯಾತಜ್ಜಾನಾಂ ಬಾಧಿತತ್ವಾತ್ಪ್ರಬೋಧತಃ ।।<br />ಸಕೃದೇವ ಚ ಮಾಯೋಗಾನ್ನೋರ್ಧ್ವಂ ತಚ್ಚೋದನೇಷ್ಯತೇ ।।  ೧೪೫೪ ।।  </div>
				<div class="verse">ಸಮ್ಯಗ್ಜ್ಞಾನಶಿಖಿಪ್ಲುಷ್ಟಮೋಹತತ್ಕಾರ್ಯರೂಪಿಣಃ ।।<br />ಸಕೃನ್ನಿವೃತ್ತೇರ್ಬಾಧ್ಯಸ್ಯ ಕಿಂ ಕಾರ್ಯಮವಶಿಷ್ಯತೇ ।।  ೧೪೫೫ ।।  </div>
				<div class="verse">ಧ್ವಾನ್ತಾದಿಘಸ್ಮರೇ ಪ್ರತ್ಯಕ್ತೈತನ್ಯಾತ್ಮೈಕನಿಷ್ಠಿತೇ ।।<br />ಪ್ರತ್ಯರ್ಥಿನಿ ಸ್ಥಿತೇಽನಾತ್ಮಧಿಯಾಂ ಸ್ಯಾತ್ಸತ್ಯತಾ ಕುತಃ ।।  ೧೪೫೬ ।।  </div>
				<div class="verse">ಅಜ್ಞಾತಮಿಥ್ಯಾವಿಜ್ಞಾತತತ್ತ್ವಮಾತ್ರಾವಲಮ್ಬಿನಾ ।।<br />ಜ್ಞಾನೇನ ಕಿಂ ನ ವಿಜ್ಞಾತಂ ವದ ಕಿಂ ವಾ ನ ವಾಧಿತಮ್ ।।  ೧೪೫೭ ।।  </div>
				<div class="verse">ಸರ್ವಾಪತ್ತಿರಿಯಂ ಯುಕ್ತಾ ದೇವಾದೀನಾಂ ಮಹಾತ್ಮನಾಮ್ ।।<br />ಅಸ್ಮದಾದೇಸ್ತಮಸ್ವಿತ್ವಾನ್ನ ಸಂಭಾವ್ಯೇತಿ ಚೇನ್ನ ತತ್ ।।  ೧೪೫೮ ।।  </div>
				<div class="verse">ಏತರ್ಹ್ಯಪಿ ತು ತದ್ಬ್ರಹ್ಮ ಯೋ ಯಃ ಸಾಕ್ಷಾದಬುಧ್ಯತ ।।<br />ಸ ಏವ ತದಭೂದ್ಯಸ್ಮಾನ್ನಾತೋಽಭಿಜನಕಾರಣಮ್ ।।  ೧೪೫೯ ।।  </div>
				<div class="verse">ಅಪ್ಯೇತರ್ಹಿ ಯಥಾನ್ಯಾಯಂ ಯೋ ವೇದಾಽಽತ್ಮಾನಮದ್ವಯಮ್ ।। <br />ಸ ಇದಂ ಸರ್ವಮಾತ್ಮೈವ ಭವತ್ಯಜ್ಞಾನಹಾನತಃ ।।  ೧೪೬೦ ।।  </div>
				<div class="verse">ನ ಹೀಹೋತ್ಕೃಷ್ಟಸತ್ತ್ವೇಷು ದೇವಾದಿಷು ಪರಾತ್ಮನಃ ।।<br />ನಾಪಿ ಚಾತ್ಯನ್ತಮೂಢೇಷು ವಿಶೇಷಃ ಕಶ್ಚಿದೀಕ್ಷ್ಯತೇ ।।  ೧೪೬೧ ।।  </div>
				<div class="verse">ಪ್ರತ್ಯಕ್ತತ್ತ್ವಧಿಯೋ ವಾಽಸ್ತಿ ಸ್ವತೋಬುದ್ಧೈಕತಾಽಽತ್ಮನಃ ।।<br />ಶ್ರೇಯಾಂಸಿ ವಹುವಿಘ್ನಾನೀತ್ಯಾಶಙ್ಕ್ಯೈತದಥೋಚ್ಯತೇ ।।   ೧೪೬೨ ।।  </div>
				<div class="verse">ತಸ್ಯ ಜ್ಞಾತಾತ್ಮತತ್ತ್ವಸ್ಯ ಪ್ರಧ್ವಸ್ತತಮಸೋ ಯತೇಃ ।।<br />ಇನ್ದ್ರಾದಯೋಽಪಿ ನೈವಾಲಂ ಕೈವಲ್ಯಾಪ್ತಿನಿವಾರಣೇ ।।  ೧೪೬೩ ।।  </div>
				<div class="verse">ದೇವಾದ್ಯೈಶ್ವರ್ಯವಿಷಯವ್ಯತಿಕ್ರಾನ್ತತ್ವಹೇತುತಃ ।। <br />ಕೈವಲ್ಯಾಭೂತ್ಯಾ ಉದ್ಯುಕ್ತಾ ಈಶ್ವರಾ ಅಪಿ ನೇಶತೇ ।।  ೧೪೬೪ ।।  </div>
				<div class="verse">ಈಶೇಶಿತವ್ಯಸಂಬನ್ಧಃ ಪ್ರತ್ಯಗಜ್ಞಾನಹೇತುಜಃ ।।<br />ಸಮ್ಯಗ್ಜ್ಞಾನಾತ್ತಮೋಧ್ವಸ್ತವೀಶ್ವರಾಣಾಮಪೀಶ್ವರಃ ।।  ೧೪೬೫ ।।  </div>
				<div class="verse">ಈಶ್ವರಾಣಾಮನೈಶ್ವರ್ಯಂ ಕಸ್ಮದ್ಬ್ರಹ್ಮವಿದೀತಿ ಚೇತ್ ।। <br />ಆತ್ಮಾ ಹ್ಯೇಷಾಮಿತೀತ್ಯಾಹ ತದ್ಧೇತುಪ್ರತಿಪತ್ತಯೇ ।।  ೧೪೬೬ ।।  </div>
				<div class="verse">ಭೋಜ್ಯತ್ವೇನ ಜಗತ್ಕೃತ್ಸ್ನಂ ಕರ್ಮವಿದ್ಯಾವಿಸಾಧನೈಃ ।।<br />ಉಪಾತ್ತಂ ತದಭುಕ್ತ್ವಾ ತು ಕೈವಲ್ಯಂ ಲಭತೇ ನ ಚೇತ್ ।।  ೧೪೬೭ ।।  </div>
				<div class="verse">ಇತ್ಯಾಶಙ್ಕಾಪನುತ್ತ್ಯರ್ಥಂ ಪರೋ ಗ್ರನ್ಥೋಽವತಾರ್ಯತೇ ।।<br />ಕೈವಲ್ಯಾವಾಪ್ತಿವಿಘ್ನಾಯ ನಾಲಂ ದೇವಾ ಅಪೀಶ್ವರಾಃ ।।  ೧೪೬೮ ।।  </div>
				<div class="verse">ಅವಿದ್ಯಾವಿಷಯೇ ಯಸ್ಮಾತ್ತೇಷಾಮಧಿಕೃತಿಃ ಸ್ಮೃತಾ ।।<br />ನ ತು ಪ್ಲುಷ್ಟಾತ್ಮಯಾಥಾತ್ಮ್ಯವಿಜ್ಞಾನತಮಸಾಮಸೌ ।।  ೧೪೬೯ ।।  </div>
				<div class="verse">ಬ್ರಹ್ಮವಿದ್ಯಾಫಲಪ್ರಾಪ್ತೌ ವಿಘ್ನಂ ಕುರ್ವನ್ತಿ ದೇವತಾಃ ।।<br />ಇತ್ಯತ್ರ ಕಿನಿಮಿತ್ತೇಯಮಾಶಙ್ಕೇತ್ಯಭಿಧೀಯತೇ ।।  ೧೪೭೦ ।।  </div>
				<div class="verse">ಯುಕ್ತಾಽಽಶಙ್ಕಾ ಯತೋ ಮರ್ತ್ಯ ದೇವಾನ್ಪ್ರತ್ಯೃಣಿನಃ ಶ್ರುತೇಃ ।। <br />ಪಶುಲೋತ್ವವಾಕ್ಯಾಚ್ಚ ಪಾರತನ್ತ್ರ್ಯಾಚ್ಚ ಕರ್ಮಿಣಃ ।।  ೧೪೭೧ ।।  </div>
				<div class="verse">ಬ್ರಹ್ಮವಿತ್ತ್ವೇ ಚ ಪಾರಾರ್ಥ್ಯಂ ದೇವಾದೀನ್ಪ್ರತಿ ಹೀಯತೇ ।।<br />ತಸ್ಯ ಬ್ರಹ್ಮತಮೋಹೇತೋಸ್ತನ್ನಿವೃತ್ತೌ ನಿವರ್ತತೇ ।।  ೧೪೭೨ ।।  </div>
				<div class="verse">ಅಪ್ರಿಯಾರಿಷ್ಟಿವಾಕ್ಯಾಭ್ಯಾಮಯಮರ್ಥೋಽವಸೀಯತೇ ।।<br />ತಸ್ಮಾದ್ವಿದ್ಯಾಫಲಾವಾಪ್ತೌ ವಿಘ್ನಂ ಕುರ್ವನ್ತಿ ದೇವತಾಃ ।।  ೧೪೭೩ ।।  </div>
				<div class="verse">ನನ್ವೇವಂ ತರ್ಹ್ಯವಿಶ್ರಮ್ಭೋ ಹ್ಯದೃಷ್ಟಫಲಸಂಪದಿ ।।<br />ಪ್ರಾಪ್ತೋಽಭ್ಯುದಯಮೋಕ್ಷಾರ್ಥಸಾಧನವ್ಯಾಪೃತಾವಿಹ ।।  ೧೪೭೪ ।।  </div>
				<div class="verse">ತಥೇಶ್ವರೋಽಪಿ ನೋ ವಿಘ್ನಂ ಕುರ್ವನ್ಕೇನ ನಿಷಿಧ್ಯತೇ ।।<br />ಕಾಲಮನ್ರೌಷಧಾದೀನಾಮಚಿನ್ತ್ಯಾ ಶಕ್ತಿರಿಷ್ಯತೇ ।।  ೧೪೭೫ ।।  </div>
				<div class="verse">ಕರ್ಮಮನ್ತ್ರೌಷಧಿತಪಃಕಾಲಾದೀನಾಂ ಚ ವಿದ್ಯತೇ ।।<br />ಮಹತೀ ಶಕ್ತಿರಿತ್ಯತ್ರ ಯುಕ್ತಮಾಶಙ್ಕಿತುಂ ಫಲೇ ।।  ೧೪೭೬ ।।  </div>
				<div class="verse">ದೇವಾದಯಃ ಸ್ವತನ್ತ್ರತ್ವಾತ್ಫಲಪ್ರಾಪ್ತಿವಿಘಾತಯೋಃ ।।<br />ಸರ್ವಂ ಕು್ಯುರನಾಶ್ವಾಸಸ್ತಸ್ಮಾತ್ಪ್ರಾಪ್ನೋತಿ ಕರ್ಮಸು ।।  ೧೪೭೭ ।।  </div>
				<div class="verse">ನೈವಂ ಸರ್ವಪದಾರ್ಥಾನಾಂ ನಿಯತಾದಾನಕಾರಣಾತ್ ।।<br />ಜಗದ್ವೈಚಿತ್ರ್ಯದೃಷ್ಟೇಶ್ಚ ಸ್ವಭಾವೇ ತದಸಂಭವಾತ್ ।।  ೧೪೭೮ ।।  </div>
				<div class="verse">ಸುಖಾದಿಫಲದಂ ಕರ್ಮೇತ್ಯಸ್ಮಿನ್ಪಕ್ಷೇ ವ್ಯವಸ್ಥಿತೇ ।।<br />ಶ್ರುತಿನ್ಯಾಯಾದಿಸಂಸಿದ್ಧೇರ್ನಾತೋ ವಿಘ್ನಕೃತಃ ಸುರಾಃ ।।  ೧೪೭೯ ।।  </div>
				<div class="verse">ಕರ್ಮಣೈವ ಸ್ವಸಿದ್ಧ್ಯರ್ಥಂ ತೇಷಾಂ ಕ್ರೋಡೀಕೃತತ್ವತಃ ।।<br />ನಾಽಽತ್ಮಾನಂ ಲಭತೇ ಕರ್ಮ ದೇವೇಶಾದ್ಯನಪೇಕ್ಷಿ ಸತ್ ।।  ೧೪೮೦ ।।  </div>
				<div class="verse">ಫಲಾದಾನೇಽನುಲೋಮತ್ವಾನ್ನಾಮೀ ಸ್ಯುರ್ವಿಘ್ನಕಾರಿಣಃ ।।<br />ಯಥಾ ಕರ್ಮ ತಥೇಶಾದಿ ಕರ್ಮಾಪೇಕ್ಷ್ಯೈವ ಸಿಧ್ಯತಿ ।।  ೧೪೮೧ ।।  </div>
				<div class="verse">ಸರ್ವಂ ಸರ್ವಮಪೇಕ್ಷ್ಯೈವ ಸಂಹತತ್ವಾತ್ಪ್ರಸಿಧ್ಯತಿ ।।<br />ಪ್ರಧಾನಗುಣಭಾವಶ್ಚ ಕ್ವಚಿತ್ಕಸ್ಯಚಿದಿಷ್ಯತೇ ।।  ೧೪೮೨ ।।  </div>
				<div class="verse">ವಿಘ್ನಕಾರ್ಯೇಽಪಿ ಚಾಪ್ಯೇತೇ ನಾನಪೇಕ್ಷ್ಯ ಪ್ರಕುರ್ವತೇ ।।<br />ತತ್ಸಾಮರ್ಥ್ಯಾಪ್ರಣೋದ್ಯತ್ವಾತ್ಸರ್ವೇಪಾಂ ಸರ್ವಕರ್ಮಸು ।।  ೧೪೮೩ ।। </div>
				<div class="verse">ಗುಣಪ್ರಧಾನಭಾವಶ್ಚ ದೇವಕಾಲೇಶ್ವರಾದಿಷು ।।<br />ಕರ್ಮಸ್ವನಿಯತೋ ದೃಷ್ಟೋ ನಾನ್ಯಥಾ ಚೋಪಪದ್ಯತೇ ।।  ೧೪೮೪ ।।  </div>
				<div class="verse">ಯದೈಕಸ್ಯ ಪ್ರಧಾನತ್ವಂ ತದಾಽನ್ಯಸ್ಯಾಪ್ರಧಾನತಾ ।।<br />ಏವಂ ನೃತ್ಯಜ್ಜಗನ್ನಿತ್ಯಮತದ್ವೃತ್ಯಾಽಽತ್ಮನಿ ಸ್ಥಿತಮ್ ।।  ೧೪೮೫ ।।  </div>
				<div class="verse">ಗುಣಪ್ರಧಾನಭಾವಶ್ಚ ಪದಾರ್ಥಾನಾಮನನ್ತತಃ ।।<br />ಕ್ಷೇಪೀಯಸ್ತ್ವಾಚ್ಚ ಕಾಲಸ್ಯ ದುರ್ಜ್ಞೇಯೋ ಮತಿವಿಭ್ರಮಾತ್ ।।  ೧೪೮೬ ।।  </div>
				<div class="verse">ಕರ್ಮೈವ ಕಾರಣಂ ಕೇಚಿತ್ಫಲಪ್ರಾಪ್ತೌ ಪ್ರಚಕ್ಷತೇ ।।<br />ದೈವಮೇಕೇಽಪರೇ ಕಾಲಂ ಸ್ವಭಾವ ಇತಿ ಚಾಪರೇ ।।  ೧೪೮೭ ।।  </div>
				<div class="verse">ಶ್ರುತಯಃ ಸ್ಮೃತಿವಾದಾಶ್ಚ ಕರ್ಮಪ್ರಾಧಾನ್ಯಮೇವ ತು ।।<br />ಅಙ್ಗೀಕೃತ್ಯ ಪ್ರದೃಶ್ಯನ್ತೇ ಪ್ರವೃತ್ತಾಃ ಸರ್ವ ಏವ ಹಿ ।।  ೧೪೮೮ ।।  </div>
				<div class="verse">ಪುಣ್ಯಃ ಪುಣ್ಯೇನ ಭವತಿ ಪಾಪಃ ಪಾಪೇನ ಕರ್ಮಣಾ ।।<br />ವಚಾಂಸ್ಯೇವಂ ಸುವಹುಶೋ ಲಕ್ಷ್ಯನ್ತೇ ಶಾಸ್ರಭೂಮಿಷು ।।  ೧೪೮೯ ।।  </div>
				<div class="verse">ಯದ್ಯಪ್ಯೇಷಾಂ ಸ್ವವಿಷಯೇ ಪ್ರಾಧಾನ್ಯಂ ಕಸ್ಯಚಿತ್ಕಚಿತ್ ।।<br />ಅಪ್ರಾಧಾನ್ಯಂ ತದನ್ಯೇಷಾಂ ತಥಾಽಪಿ ತು ನ ಕರ್ಮಣಾಮ್ ।।<br />ಫಲಪ್ರಾಪ್ತಾವಹೇತುತ್ವಂ ಶಾಸ್ರನ್ಯಾಯಾವಧಾರಣಾತ್ ।।  ೧೪೯೦ ।।  </div>
				<div class="verse">ಕರ್ಮಣಃ ಫಲಸಂಪ್ರಾಪ್ತಿರಪ್ರಾಪ್ತಿಶ್ಚೇಹ ಯೇಕ್ಷ್ಯತೇ ।।<br />ಸಾದ್ಗುಣ್ಯವಿಗುಣತ್ವಾಭ್ಯಾಂ ಸಾ ಸ್ಯಾತ್ಕರ್ಮಣ ಏವ ಚ ।।  ೧೪೯೧ ।।  </div>
				<div class="verse">ವಿಘ್ನಂ ಕುರ್ವನ್ತಿ ನೋ ದೇವಾ ವಿದ್ಯೋತ್ಥಫಲಸಂಗತೌ ।।<br />ಉಕ್ತಂ ಯದಪನುತ್ತ್ಯರ್ಥಂ ತತ್ರ ಪ್ರತಿವಿಧೀಯತೇ ।।  ೧೪೯೨ ।।  </div>
				<div class="verse">ಅವಿದ್ಯಾಹಾನಮಾತ್ರತ್ವಾತ್ಕೈವಲ್ಯಾಪ್ತಫಲಾತ್ಮನಃ ।।<br />ತತ್ಪ್ರಾಪ್ತೇರ್ಜ್ಞಾನಕಾಲತ್ವಾನ್ನಾಲಂ ವಿಘ್ನಾಯ ದವತಾಃ ।।  ೧೪೯೩ ।।  </div>
				<div class="verse">ಚಕ್ಷುರೂಪಾಭಿಸಂಬನ್ಧಸಮಕಾಲಾ ಯಥೇಷ್ಯತೇ ।।<br />ರೂಪಾಭಿವ್ಯಕ್ತಿರೇವಂ ಸ್ಯಾದವಿದ್ಯಾಧ್ವಸ್ತಿರಾತ್ಮನಃ ।।  ೧೪೯೪ ।।  </div>
				<div class="verse">ಯಥಾಸ್ಥಿತಾತ್ಮಯಾಥಾತ್ಮ್ಯಜ್ಞಾನಜನ್ಮಾತಿರೇಕತಃ ।।<br />ನ ತತ್ತಮೋನಿವೃತ್ತಿಃ ಸ್ಯಾತ್ತದುತ್ಥಸ್ಯ ಚ ವಸ್ತುನಃ ।।  ೧೪೯೫ ।।  </div>
				<div class="verse">ಸರ್ಪಾತ್ಮನಾ ಗೃಹೀತಾಮಾಂ ನ ದಣ್ಡಾದೀಕ್ಷ್ಯತೇ ಸ್ರಜಿ ।।<br />ಪ್ರತೀಚ್ಯೇಕತನುಗ್ರಾಹ್ಯೇ ತದನ್ಯನ್ನ ತಥೇಕ್ಷ್ಯತೇ ।।  ೧೪೯೬ ।।  </div>
				<div class="verse">ಅನ್ಯೋನ್ಯವ್ಯಭಿಚಾರಿತ್ವಮಜ್ಞಾನೇಽಪಿ ಹ್ಯನಾತ್ಮನಾಮ್ ।।<br />ಕಿಮು ವಿಧ್ವಸ್ತನಿಃಶೇಷಘನಾಜ್ಞಾನೇಽನ್ತರಾತ್ಮನಿ ।।  ೧೪೯೭ ।।  </div>
				<div class="verse">ರೂಪ್ಯಾಭಜ್ಞಾನವೇಲಾಯಾಂ ಶುಕ್ತಿಕಾಧೀರ್ನ ಬಾಧತೇ ।। <br />ತದಸೂತೇರಿಹ ತ್ವಾತ್ಮನ್ಯಾದಿಮಧ್ಯಾನ್ತಬಾಧಧೀಃ ।।  ೧೪೯೮ ।।  </div>
				<div class="verse">ನಿರ್ನಿಮಿತ್ತಂ ಪ್ರಮಾತ್ರಾದೇಃ ಪ್ರತ್ಯಗ್ರೂಪಮನಾತ್ಮನಃ ।।<br />ಸನಿಮಿತ್ತಂ ಪರಾಗ್ರೂಪಮಾತ್ಮನೋ ಮೋಹಹೇತುತಃ ।।  ೧೪೯೯ ।।  </div>
				<div class="verse">ಏಕ ಆತ್ಮೇತಿ ವಿಜ್ಞಾನೇ ದೋಷೋಽಪ್ಯಪ್ರತಿಬನ್ಧಕಃ ।।<br />ಮೂಢಾತ್ಮನಾಮಪಿ ಹ್ಯೇತನ್ನ ವಿಸಂವಾದಮೃಚ್ಛತಿ ।।  ೧೫೦೦ ।।  </div>
				<div class="verse">ಮಿಥ್ಯಾಸಂಶಯವಿಜ್ಞಾನಮನಾತ್ಮಾನಂ ಪ್ರತೀಷ್ಯತೇ ।।<br />ಪ್ರತ್ಯಗಾತ್ಮನಿ ತದ್ಯಸ್ಮಾತ್ಸಮ್ಯಗ್ಜ್ಞಾನಾನ್ನ ಭಿದ್ಯತೇ ।।  ೧೫೦೧ ।।  </div>
				<div class="verse">ಅಜ್ಞಾನಂ ಚೇಚ್ಚಿದಾಕಾರಂ ಸಂಶಯಾದಿಷು ಕಾ ಕಥಾ ।।<br />ಪ್ರಮಿತ್ಸಿತೇ ಪ್ರತೀಚ್ಯಸ್ಮಾನ್ನ ದೋಷೋ ನಾಪಿ ಬಾಧಕಮ್ ।।  ೧೫೦೨ ।।  </div>
				<div class="verse">ಮಹಿಮಾನೋ ಯದಾಽಮೀ ಸ್ಯುರವಿದ್ಯಾಯಾ ನ ವಸ್ತುನಃ ।।  ೧೫೦೩ ।।<br />ಕಾಲಾ ದೇವಾದಯಸ್ತಸ್ಯಾಂ ಧ್ವಸ್ತಾಯಾಂ ತದ್ವಿನಾಶತಃ ।।<br />ದೇವೇಶ್ವರಾದಯಃ ಕೇ ಸ್ಯುರ್ವಿಘ್ನಂ ವಾ ಕಸ್ಯ ಕುರ್ವತೇ ।।  ೧೫೦೪ ।।  </div>
				<div class="verse">ಯತ್ರ ತ್ವಸ್ಯೇತಿ ಶ್ರುತ್ಯೈವ ಸರ್ವಮೇತತ್ಸ್ಫುಟೀಕೃತಮ್ ।।<br />ಇಹಾಪಿ ಹೇತುಸಂಸಿದ್ಧ್ಯೈ ತತ್ಸ್ಪಷ್ಟಮಭಿಧೀಯತೇ ।।  ೧೫೦೫ ।।  </div>
				<div class="verse">ಯತೋ ವಿಘ್ನಕೃತಾಮಾತ್ಮಾ ಪ್ರತ್ಯಗ್ಯಾಥಾತ್ಮ್ಯವಿದ್ಭವೇತ್ ।।<br />ತದ್ಗೋಚರಾತಿವರ್ತಿತ್ವಂ ವಿದ್ಯಾಕಾಲೇ ತಮೋಹತೇಃ ।।  ೧೫೦೬ ।।  </div>
				<div class="verse">ಆತ್ಮಾಽಮೀಷಾಂ ತದಾ ಬ್ರಹ್ಮ ದೇವಾದೀನಾಂ ಭವೇದ್ವಶೀ ।।<br />ಕಾಲಾದ್ಯನ್ತರಿತಂ ಯತ್ಸ್ಯಾತ್ಪ್ರಾಪ್ತ್ಯುತ್ಪತ್ತ್ಯಾದಿಲಕ್ಷಣಮ್ ।।  ೧೫೦೭ ।।  </div>
				<div class="verse">ಅನಾತ್ಮೈವ ಫಲಂ ತತ್ರ ದೇವಾನಾಮೀಶತಾ ಭವೇತ್ ।। <br />ಅಪಿ ಜ್ಞಾತಾತ್ಮತತ್ತ್ವಾನಾಮಭಾವಾಜ್ಜ್ಞಾನಸಂತತೇಃ ।।  ೧೫೦೮ ।।  </div>
				<div class="verse">ಅನ್ತ್ಯೋಽವಿದ್ಯಾಪನುದ್ವೋಧೋ ರಾಗಾದಿಪ್ರತ್ಯಯೋತ್ಥಿತೇಃ ।।<br />ಇತಿ ಚೇನ್ನೈತದೇವಂ ಸ್ಯಾದಾದ್ಯೇಽನೈಕಾನ್ತಿಕತ್ವತಃ ।।  ೧೫೦೯ ।। </div>
				<div class="verse">ನಾನ್ತ್ಯಾಽವಿದ್ಯಾಪನುದ್ವುದ್ಧಿರಾತ್ಮೈಕವಿಷಯತ್ವತಃ ।।<br />ಆದ್ಯಾತ್ಮಬುದ್ಧಿವದ್ಧೇತೋರನೈಕಾನ್ತಿಕತೇಕ್ಷ್ಯತೇ ।।  ೧೫೧೦ ।।  </div>
				<div class="verse">ಅನೈಕಾನ್ತಿಕತಾ ಹೇತೋಸ್ತದ್ವತ್ಸಂತತಿವಾದಿನಃ ।।<br />ನ ಚಾಭ್ಯಾಸಾತ್ಪ್ರಮಾಣಾನಿ ಕುರ್ವನ್ತ್ಯರ್ಥಾವಬೋಧನಮ್ ।।  ೧೫೧೧ ।।  </div>
				<div class="verse">ಸಂಬನ್ಧಮಾತ್ರಾಭಿವ್ಯಕ್ತೇರ್ವ್ಯಞ್ಜಕತ್ವಾತ್ಪ್ರದೀಪವತ್ ।।<br />ಭೋಜನಾದೌ ನ ಚ ಸತಿ ಜ್ಞಾನಸಂತತಿರಿಷ್ಯತೇ ।।  ೧೫೧೨ ।।  </div>
				<div class="verse">ತದನ್ತರಾಯಬಾಹುಲ್ಯಾತ್ಸುಷುಪ್ತಾದೌ ಚ ನೇಷ್ಯತೇ ।।<br />ಪ್ರತ್ಯಕ್ಪ್ರಮೇಯಪೂರ್ವೈವ ಸರ್ವಾಸಾಂ ನೋ ಯತೋ ಧಿಯಾಮ್ ।।<br />ಸೂತಿರಾಮ್ರೇಡನ ತಸ್ಮಾತ್ಸಿದ್ಧಮಾತ್ಮಧಿಯಃ ಸದಾ ।।  ೧೫೧೩ ।। </div>
				<div class="verse">ಜ್ಞಾನಸ್ಯ ವಸ್ತುತನ಼್ತ್ರತ್ವಾನ್ನ ಕರ್ತ್ರನುವಿಧಾಯಿತಾ ।।<br />ಶೀತೋಷ್ಣಾಜ್ಞಾನವತ್ತಸ್ಮಾನ್ನೇಷ್ಯತೇ  ಜ್ಞಾನಸಂತತಿಃ ।।  ೧೫೧೪ ।।  </div>
				<div class="verse">ಭೋಜನಾದಿನಿರೋಧೇನ ಸಂತತಿಶ್ಚೇತ್ಸಮರ್ಥ್ಯತೇ ।।<br />ಉಕ್ತಾ ಪರಿಹೃತಿಸ್ತತ್ರ ನ ಭೂಯೋಽಪಿ ವ್ಯಪೇಕ್ಷತೇ ।।  ೧೫೧೫ ।।  </div>
				<div class="verse">ಕ್ಷುತ್ಪಿಪಾಸಾಪರಿಮ್ಲಾನಚೇತಸ್ತ್ವಾನ್ನಿತರಾಂ ನ ಸಾ ।।<br />ಭೋಜನಾದಿನಿರೋಧೇನ ನ ಚ ತಸ್ಯಾಃ ಪ್ರಮೇಕ್ಷ್ಯತೇ ।।  ೧೫೧೬ ।।  </div>
				<div class="verse">ಸಂತತ್ಯಾರಮ್ಭಕಧಿಯಾಮಿಯತ್ತಾನವಧಾರಣಾತ್ ।।<br />ಶಾಸ್ರಾರ್ಥಾನಿಶ್ಚಯೋ ದೋಷಃ ಸ ಚಾನಿಷ್ಟಃ ಪ್ರಸಜ್ಯತೇ ।।  ೧೫೧೭ ।।  </div>
				<div class="verse">ಮತಂ ಸಂತತಿಮಾತ್ರತ್ವೇ ನಿಶ್ಚಿತಿಃ ಸ್ಯಾತ್ತಥಾಽಪಿ ಚ ।।<br />ಅನೈಕಾನ್ತಿಕತಾ ಹೇತೋರಾದ್ಯಸಂತತಿವದ್ಭವೇತ್ ।।  ೧೫೧೮ ।।  </div>
				<div class="verse">ಸಮಾನವಿಷಯತ್ವೇಽಪಿ ನಾಽಽದ್ಯಾಽವಿದ್ಯಾಂ ನಿಹನ್ತಿ ಚೇತ್ ।।<br />ಜ್ಞಾನಸಂತತಿರನ್ತ್ಯಾ ನಃ ಸೇತ್ಸ್ಯತೀಯತ್ರ ಕಾ ಪ್ರಮಾ ।।  ೧೫೧೯ ।।  </div>
				<div class="verse">ಮರಣೇಽಪಿ ನ ವಿಶ್ಚಾಸೋ ಹಿಕ್ಕಿಕಾವಶವರ್ತಿನಃ ।।<br />ಜ್ಞಾನಸಂತತಿನಿಷ್ಪತ್ತೌ ತಮೋಮಾತ್ರಸಮಾಪ್ತಿತಃ ।।  ೧೫೨೦ ।।  </div>
				<div class="verse">ಕರ್ಮಚ್ಛಿದ್ರೇಷು ಕುರ್ವನ್ತಿ ಯೇಽಪಿ ಸಮ್ಯಗ್ಧಿಯಂ ಬಲಾತ್ ।।<br />ನೂನಂ ತೇ ನಾಸಿಕಾಗ್ರೇಣ ವೀಕ್ಷನ್ತೇ ಸೂರ್ಯಮಣ್ಡಲಮ್ ।।  ೧೫೨೧ ।।  </div>
				<div class="verse">ವಸ್ತುತನ್ತ್ರಂ, ನ ಹಿ ಜ್ಞಾನಂ ನೃತನ್ತ್ರಂ ಲೋಕವಹ್ನಿವತ್ ।।<br />ಅನನ್ಯಜ್ಞಾತೃಕತ್ವಾಚ್ಚ ಪ್ರತ್ಯಗ್ಜ್ಞಾನಸ್ಯ ಸರ್ವದಾ ।।  ೧೫೨೨ ।।  </div>
				<div class="verse">ನ ಚಾನಿವರ್ತಕಂ ಜ್ಞಾನಂ ಪ್ರತ್ಯಙ್ಭೋಹಸ್ಯ ಯುಜ್ಯತೇ ।।<br />ಸ್ವಾನುಭೂತಿವಿರುದ್ಧತ್ವಾದಗ್ನಿದಾಹಾದಿಬೋಧವತ್ ।।  ೧೫೨೩ ।।  </div>
				<div class="verse">ಸರ್ವವೇದಾನ್ತವಾಕ್ಯಾನಾಮೇತಾವನ್ಮಾತ್ರನಿಷ್ಠತಃ ।।<br />ನ ಚಾರ್ಥವಾದತಾ ತೇಷಾಮನ್ಯಾಶೇಷತ್ವಕಾರಣಾತ್ ।।  ೧೫೨೪ ।।  </div>
				<div class="verse">ಅಹಂಧೀವಿಷಯತ್ವಾಚ್ಚೇತ್ತೇಷಾಂ ಸ್ಯಾದರ್ಥವಾದತಾ ।।<br />ನಾೋಕ್ತತ್ವಾತ್ಪರಿಹಾರಸ್ಯ ನ ಚಾಹಂಗಮ್ಯತಾಽಽತ್ಮನಃ ।।  ೧೫೨೫ ।।  </div>
				<div class="verse">ಅಹಂಬುದ್ಧ್ಯೇಕ್ಷ್ಯತೇ ಪ್ರತ್ಯಕ್ಪ್ರತೀಚಾ ಚಾಪ್ಯಹಂಮತಿಃ ।।<br />ಅನ್ಯೋನ್ಯಾಶ್ರಯತಾ ದೋಷಃ ಸ್ಯಾದಹಂವೃತ್ತಿವೀಕ್ಷಣೇ ।।  ೧೫೨೬ ।।  </div>
				<div class="verse">ಯತ ಏವಮತೋ ಯೋ ನಃ ಪ್ರತ್ಯಕ್ಸಂಮೋಹಹಾನಿಕೃತ್ ।।<br />ಅಾದ್ಯೋಽನ್ತ್ಯಃ ಸಂತತೋ ವಾಽಸೌ ಬೋಧೋ ಮುಕ್ತಿಫಲಃ ಸ್ಮೃತಃ ।।  ೧೫೨೭ ।।  </div>
				<div class="verse">ಯತ್ತೂಕ್ತಂ ಜ್ಞಾತತತ್ತ್ವಾನಾಮಪಿ ರಾಗಾದಿದರ್ಶನಾತ್ ।।<br />ನಾವಿದ್ಯಾಹಾನಿಕೃಜ್ಜ್ಞಾನಮತ್ರ ಪ್ರತಿವಿಧೀಯತೇ ।।  ೧೫೨೮ ।।  </div>
				<div class="verse">ಆರಬ್ಧಫಲಶೇಷೈಕಹೇತುತ್ವಾದ್ದೇಹಸಂಸ್ತಿತೇಃ ।। <br />ರಾಗಾದಿಪ್ರತ್ಯಯೋದ್ಭೂತಿರಿಷುಚಕ್ರಾದಿವೇಗವತ್ ।।  ೧೫೨೯ ।।  </div>
				<div class="verse">ತಸ್ಯ ವೃತ್ತಫಲತ್ವಾನ್ನೋ ಜ್ಞಾನಂ ಸ್ಯಾತ್ತನ್ನಿವೃತ್ತಿಕೃತ್ ।।<br />ಅತೀತತ್ವಾಚ್ಚ ತದ್ಧಾನ್ಯೈ ನಾಲಮಾತ್ಮಾವಬೋಧನಮ್ ।।  ೧೫೩೦ ।।  </div>
				<div class="verse">ಯತ್ತು ಸ್ವಾತ್ಮಾಶ್ರಯಂ ಕರ್ಮ ಹ್ಯನಾರಬ್ಧಫಲಂ ಭವೇತ್ ।।<br />ಉತ್ಪಿತ್ಸ್ವನಾಗತಂ ಕೃತ್ಸ್ನಂ ಜ್ಞಾನಂ ಹನ್ತಿ ತದೇವ ನಃ ।।  ೧೫೩೧ ।।  </div>
				<div class="verse">ಅನಾರಬ್ಧಫಲಂ ಕರ್ಮ ನ ತ್ವಾರಬ್ಧಫಲಂ ಯದಿ ।।<br />ನಿರುಣದ್ಧ್ಯಾತ್ಮವಿಜ್ಞಾನಂ ತದಾಽನಿಷ್ಟಂ ಪ್ರಸಜ್ಯತೇ ।।  ೧೫೩೨ ।।  </div>
				<div class="verse">ಪ್ರಾರಬ್ಧಾತ್ಮಫಲಂ ನೋ ಚೇತ್ಕರ್ಮ ಜ್ಞಾನಂ ನಿವರ್ತಯೇತ್ ।।<br />ಅನಾರಬ್ಧಫಲಂ ಹನ್ತೀತ್ಯತ್ರಾಪಿ ಸ್ಯಾನ್ನ ನಿಶ್ಚಿತಿಃ ।।  ೧೫೩೩ ।।  </div>
				<div class="verse">ನ ಚೇದಾರಬ್ಧಕಾರ್ಯೇಷು ಜ್ಞಾನಸ್ವಾತನ್ತ್ರ್ಯಾಮಿಷ್ಯತೇ ।। <br />ಅನಾರಬ್ಧೇಷು ನಿತರಾಂ ಪುಂಸೋಽಪಿ ಸ್ಯಾದ್ಯಥೇಷ್ಟತಾ ।।  ೧೫೩೪ ।।  </div>
				<div class="verse">ನ ಚ ತೇಷು ನಿರುದ್ಧೇಷು ಕಿಂಚಿನ್ನಃ ಸ್ಯಾತ್ಪ್ರಯೋಜನಮ್ ।।<br />ಪ್ರಾಙ್ಭೃತೇರ್ಮುಕ್ತ್ಯಸಂಸಿದ್ಧೇರಬೀಜತ್ವಾಚ್ಚ ಸಂಸೃತೇಃ ।।  ೧೫೩೫ ।।  </div>
				<div class="verse">ಸರ್ವಸಂಹಾರಕಾಲೇ ಚ ನಿರೋಧೋಽಭೂದಶೇಷತಃ ।।<br />ತಾವಾನಪಿ ನ ಪರ್ಯಾಪ್ತೋ ನಿರೋಧೋ ಮುಕ್ತಯೇ, ಕಥಮ್ ।।  ೧೫೩೬ ।।  </div>
				<div class="verse">ಅಲ್ಪೀಯೋಹಃಸಮಭ್ಯಸ್ತೋ ನಿರೋಧೋಽಲಂ ವಿಮುಕ್ತಯೇ ।।<br />ಭಾವನೋಪಚಯಾನ್ನಾಪಿ ಮುಕ್ತಿಃ ಸ್ಯಾದ್ಭಙ್ಗರತ್ವತಃ ।।  ೧೫೩೭ ।।  </div>
				<div class="verse">ದುಃಖ್ಯಸ್ಮೀತ್ಯಪಿ ಚೇದ್ಧ್ವಸ್ತಾ ಕೋಟಕಲ್ಪೋಪಬೃಂಹಿತಾ ।।<br />ಅಲ್ಪೀಯೋಭ್ಯಾಸಜಾ ಸಾಧ್ವೀ ಭಾವನೇತ್ಯತ್ರ ಕಾ ಪ್ರಮಾ ।।  ೧೫೩೮ ।।  </div>
				<div class="verse">ಶಾಸ್ರಾರ್ಥಸ್ಯ ಸಮಾಪ್ತೇಶ್ಚ ಮುಕ್ತಿಃ ಸ್ಯಾತ್ತಾವತಾ ಮಿತೇಃ ।।<br />ರಾಗಾದಯಃ ಸನ್ತು ಕಾಮಂ ನ ತದ್ಭಾವೋಽಪರಾಧ್ಯತಿ ।।  ೧೫೩೯ ।।  </div>
				<div class="verse">ಆಗಮಾದ್ವೇದ ಚೇದ್ಬ್ರಹ್ಮ ಬ್ರಹ್ಮೈವ ಭವತೀತಿ ಹಿ ।। <br />ಫಲಾವಸ್ಥಸ್ಯ ಚ ಸತಃ ಕುತೋ ರಾಗಾದಿಸಂಪ್ಲುತಿಃ ।।  ೧೫೪೦ ।।  </div>
				<div class="verse">ನ ಚ ಬ್ರಹ್ಮಪರಿಜ್ಞಾನಹುತಾಶಾಪ್ಲುಷ್ಟಮಣ್ವಪಿ ।। <br />ಸಂಭಾವ್ಯತೇ ಬ್ರಹ್ಮಧಿಯಃ ಸರ್ವಾನ್ತ್ಯತ್ವೈಕಹೇತುತಃ ।।  ೧೫೪೧ ।।  </div>
				<div class="verse">ಸಮ್ಯಗ್ಜ್ಞಾನವಿರುದ್ಧಾ ಧೀರ್ನ ಚೈಕಾತ್ಮ್ಯಂ ವಿಜಾನತಃ ।। <br />ಉತ್ಪದ್ಯತೇ ನಿರ್ವಿಷಯಾ ವಿಷಯಾಶಯಹಾನತಃ ।।  ೧೫೪೨ ।। </div>
				<div class="verse">ಲೋಕೇಽನಿರ್ಜ್ಞಾತತತ್ತ್ವಸ್ಯ ಮಿಥ್ಯಾಧೀರುಪಜಾಯತೇ ।।<br />ಪ್ರಧ್ವಸ್ತತತ್ತ್ವತಮಸಃ ಕುತಃ ಸ್ಯಾತ್ಕಾರಣಾದೃತೇ ।।  ೧೫೪೩ ।।  </div>
				<div class="verse">ಸಮ್ಯಗ್ಜ್ಞಾನೇಽಪಿ ಚೇತ್ಸಾ ಸ್ಯಾದವಿಶ್ರಮ್ಭಃ ಪ್ರಸಜ್ಯತೇ ।।<br />ಏವಂ ಸತ್ಯಪ್ರಮಾಣತ್ವಂ ಮಿತೇಶ್ಚಾಪಿ ಪ್ರಸಜ್ಯತೇ ।।  ೧೫೪೪ ।।  </div>
				<div class="verse">ಸಮ್ಯಙ್ಭಿಥ್ಯಾಧಿಯೋರ್ಯಸ್ಮಾದ್ವಿಶೇಷೋ ನೋಪಲಭ್ಯತೇ ।।<br />ವ್ಯವಹಾರಸ್ಯ ಲೋಪೋಽತಃ ಸರ್ವಸ್ಯ ಸ್ಯಾದಸಂಶಯಃ ।।  ೧೫೪೫ ।।  </div>
				<div class="verse">ಸಮ್ಯಗ್ಜ್ಞಾನಸಮುತ್ಪಾತ್ತಿಸಮನನ್ತರಮೇವ ಚ ।।<br />ಶರೀರಪಾತಃ ಕಸ್ಮಾನ್ನೇತ್ಯೇತಚ್ಚಾಪ್ಯಪಹಸ್ತಿತಮ್ ।।  ೧೫೪೬ ।।  </div>
				<div class="verse">ಪೂರ್ವೋಕ್ತೇನೈವ ನ್ಯಾಯೇನ ವಕ್ತವ್ಯಂ ನಾವಶಿಷ್ಯತೇ ।।<br />ಜ್ಞಾನೋತ್ಪತ್ತಾವತೋ ಧ್ವಸ್ತಿಃ ಸರ್ವೇಷಾಮಪಿ ಕರ್ಮಣಾಮ್ ।।  ೧೫೪೭ ।।  </div>
				<div class="verse">ಯಥೈಧಾಂಸಿ ಸಮಿದ್ಧೋಽಗ್ನಿರ್ಭಸ್ಮಾಸಾತ್ಕುರುತೇಽರ್ಜುನ ।।<br />ಜ್ಞಾನಾಗ್ನಿಃ ಸರ್ವಕರ್ಮಾಣಿ ಭಸ್ಮಸಾತ್ಕುರುತೇ ತಥಾ ।।  ೧೫೪೮ ।।  </div>
				<div class="verse">ಸರ್ವದೃಷ್ಟಾನ್ತಸಾರೂಪ್ಯಪ್ರಸಕ್ತೌ ತನ್ನಿಪೇಘಕೃತ್ ।। <br />ತಾವದೇವ ಚಿರಂ ತಸ್ಯೇತ್ಯಪವಾದಃ ಶ್ರುತೀರಿತಃ ।।  ೧೫೪೯ ।।  </div>
				<div class="verse">ನೇತ್ರಬನ್ಧವಿನಿರ್ಮೋಕಾದುಪದೇಶಃ ಸ್ಮೃತಿಂ ಪ್ರತಿ ।।  ೧೫೫೦ ।। <br />ತತಸ್ತದರ್ಶಗ್ರಹಣಮನುಷ್ಠಾನಂ ತತಃ ಪರಮ್ ।।<br />ಸ ಭೂರಿಗತ್ಯುಪಚಯಾದ್ಗ್ರಾಮಾದ್ಗ್ರಾಮಾನ್ತರಂ ವ್ರಜೇತ್ ।।  ೧೫೫೧ ।।   </div>
				<div class="verse">ಸಮ್ಯಗ್ಜ್ಞಾತೋಪದೇಶಾರ್ಥಃ ಸ್ವಯಂ ಚ ಪ್ರತಿಭಾನವಾನ್ ।।<br />ದ್ರಾಘೀಯಸಾ ಸ ಕಾಲೇನ ಗನ್ಧಾರಾನ್ಪ್ರತಿಪದ್ಯತೇ ।।  ೧೫೫೨ ।।  </div>
				<div class="verse">ಯಥೈವಮೇವೇಹಾಪಿ ಸ್ಯಾದ್ಯ ಇಹಾಽಽಚಾರ್ಯವಾನ್ನರಃ ।।<br />ನಿಃಶೇಷದೃಷ್ಟಾನ್ತೋಕ್ತ್ಯರ್ಥಪ್ರಸಕ್ತಿವಿನಿವೃತ್ತಯೇ ।। <br />ಪವಾದಂ ಶ್ರುತಿರಿಯಂ ತಸ್ಯ ತ್ವಿತಿ ಜಗಾದ ನಃ ।।  ೧೫೫೩ ।।  </div>
				<div class="verse">ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಜನ್ಮನೋ ನಾತಿರೇಕಭಾಕ್ ।। <br />ಪ್ರತ್ಯಙ್ಭೋಹಭಿನಹನಧ್ವಂಸಶ್ಚಾಪ್ಯನ್ಯಥಾಮತೇಃ ।।  ೧೫೫೫ ।।  </div>
				<div class="verse">ತಸ್ಮಾದ್ಯಾಥಾತ್ಮ್ಯವಿಜ್ಞಾನಸಮುತ್ಪತ್ತೇಃ ಪುರೈವ ತು ।। <br />ಆತ್ಮಾಜ್ಞಾನಂ ಸಕಾರ್ಯಂ ಸ್ಯಾತ್ತಸ್ಯ ಬಾಧ್ಯತ್ವಕಾರಣಾತ್ ।।  ೧೫೫೬ ।।  </div>
				<div class="verse">ಯಸ್ಮಿನ್ಪ್ರಾಪ್ತೇ ಯದ್ಭವತಿ ತತ್ತಸ್ಮಾತ್ಸ್ಯಾತ್ಕಥಂ ಪುರಾ ।। <br />ಅನ್ತ್ಯಂ ತಸ್ಮಾತ್ಪರಿಜ್ಞಾನಂ ಸರ್ವಬಾಧ್ಯಸ್ಯ ಬಾಧಕಮ್ ।।  ೧೫೫೭ ।।  </div>
				<div class="verse">ಋಣಿನೋಽಪ್ಯಸ್ಯ ದೇವಾದ್ಯಾ ನೇಶತೇ ಬ್ರಹ್ಮವೇದಿನಃ ।।<br />ಇತ್ಯುಕ್ತಂ ಕಿಂನಿಮಿತ್ತಂ ಚೇತ್ತತ್ರ ಪ್ರತಿವಿಧೀಯತೇ ।।  ೧೫೫೮ ।।  </div>
				<div class="verse">ನ ವಿಜ್ಞಾನಾತ್ಮಯಾಥಾತ್ಮ್ಯಂ ಪ್ರತ್ಯೃಣಿತ್ವಂ ಭವೇದ್ಯತಃ ।।<br />ಅವಿದ್ಯಾವಿಷಯಂ ತತ್ಸ್ಯಾತ್ತಸ್ಯ ಕರ್ತೃತ್ವಕಾರಣಾತ್ ।।  ೧೫೫೯ ।।  </div>
				<div class="verse">ಯತ್ರ ವಾ ಅನ್ಯದಿತ್ಯಾದಿ ತಥಾಚ ಶ್ರುತಿಶಾಸನಮ್ ।। <br />ಧ್ವಸ್ತಾವಿದ್ಯಸ್ಯ ತನ್ನ ಸ್ಯಾತ್ತಸ್ಯೈಕಾತ್ಮ್ಯಸ್ವಭಾವತಃ ।।  ೧೫೬೦ ।।  </div>
				<div class="verse">ನ ಚೇಹಾವಿದುಷೋಽಪಿ ಸ್ಯಾದೃಣಿತ್ವಂ ಹೇತ್ವಸಂಭವಾತ್ ।।<br />ನ ಕಿಂಚಿನ್ನಃ ಸುರೈಃ ಪ್ರತ್ತಮೃಣಿತ್ವಂ ಯೇನ ನೋ ಭವೇತ್ ।।  ೧೫೬೧ ।।  </div>
				<div class="verse">ವಚನಾದಿತಿ ಚೇನ್ನೈವಂ ತದುಕ್ತೇರರ್ಥವಾದತಃ ।।<br />ಅವದಾನವಿಧೇಃ ಶೇಷೋ ಹ್ಯರ್ಥವಾದೋ ಹಿ ತದ್ವಚಃ ।।  ೧೫೬೨ ।।  </div>
				<div class="verse">ವಿದ್ವಾಂಸಂ ಪ್ರತಿ ನೇಶಾನಾ ಯದಿ ದೇವಾದಯೋ ಮತಾಃ ।।<br />ತಸ್ಮಿನ್ವಿಷಯ ಐಶ್ವರ್ಯಂ ತೇಷಾಂ ಸ್ಯಾತ್ಸೋಽಧುನೋಚ್ಯತೇ ।।  ೧೫೬೩ ।। </div>
				<div class="verse">ಪ್ರಾಮಾಣ್ಯಂ ಕರ್ಮಕಾಣ್ಡಸ್ಯ ಯಸ್ಮಿನ್ವಿಷಯ ಇಷ್ಯತೇ ।।<br />ಅವಿದ್ಯಾವಿಷಯಃ ಸಾಕ್ಷಾದಥ ಯೋಽನ್ಯಾಮಿತೀರ್ಯತೇ ।।  ೧೫೬೪ ।।  </div>
				<div class="verse">ಸಮ್ಯಗ್ಜ್ಞಾನಸಮುತ್ಪತ್ತೌ ಕರ್ಮಕಾರ್ಯಸಮಾಪ್ತಿತಃ ।।<br />ನಾಪೇಕ್ಷಾ ಕರ್ಮಕಾಣ್ಡೇ ಸ್ಯಾತ್ತತ್ಪ್ರಾಮಾಣ್ಯಕೃತಾರ್ಥತಃ ।।  ೧೫೬೫ ।।  </div>
				<div class="verse">ಪ್ರಕೃತೈಕಾತ್ಮ್ಯವಿದ್ಯಾಯಾ ವ್ಯುತ್ಥಾನಾಯಾಥಗೀರಿಯಮ್ ।।<br />ನ ಹಿ ಸಂಗಚ್ಛತೇ ವಿದ್ಯಾವಿದ್ಯಾಯೋಗಂ ವಿರೋಧತಃ ।।  ೧೫೬೬ ।।  </div>
				<div class="verse">ಪ್ರತೀಚ್ಯನನ್ಯ ಏಕಸ್ಮಿನ್ನವಿದ್ಯಾಪಿಹಿತೇಕ್ಷಣಃ ।।<br />ಅನನ್ಯೋಽಪ್ಯಾತ್ಮನೋ ಭಿನ್ನಾಮುಪಾಸ್ತೇ ದೇವತಾಂ ನರಃ ।।  ೧೫೬೭ ।।  </div>
				<div class="verse">ಅನ್ಯೋಽಸಾವಿತಿ ವಾಕ್ಯೇನ ವ್ಯಾಖ್ಯೋಪಾಸಾಪದಸ್ಯ ತು ।। <br />ಭೇದದರ್ಶನಮೇವಾತ ಉಪಾಸ್ತ ಇತಿ ಭಣ್ಯತೇ ।।  ೧೫೬೮ ।।  </div>
				<div class="verse">ಕಿಂ ಮೂಲಂ ಭಿನ್ನದೃಷ್ಟೇಃ ಸ್ಯಾದಿತಿ ಶ್ರುತ್ಯಾ ತದುಚ್ಯತೇ ।।<br />ನ ಸ ವೇದೇತ್ಯವಿದ್ಯೇಯಂ ನಾಮರೂಪಪ್ರಪಞ್ಚಕೃತ್ ।।  ೧೫೬೯ ।।  </div>
				<div class="verse">ಆತ್ಮಾವಿದ್ಯಾಗ್ರಹಗ್ರಸ್ತಃ ಸಂಹಸಸ್ತಜ್ಜವಸ್ತುಭಿಃ ।।<br />ಸ ಏಷ ಪಶುತಾಮೇತಿ ದೇವಾದೀನಾಂ ಸ್ವಕರ್ಮಭಿಃ ।।  ೧೫೭೦ ।।  </div>
				<div class="verse">ವಹೂಪಕಾರಕೃದ್ಯದ್ವದ್ಗವಾದಿರ್ಲೌಕಿಕಃ ಪಶುಃ..<ಬ್ರ್ />ದೇವಾದೀನಾಂ ತಥಾಽವಿದ್ವಾನ್ಪಶುಃ ಸ್ಯಾದುಪಕಾರಕೃತ ।।  ೧೫೭೧ ।।  </div>
				<div class="verse">ಏಕೈಕಸ್ವಾಮಿಕೋ ಲೋಕೇ ಗವಾದಿಃ ಪಶುರಿಷ್ಯತೇ ।।<br />ತತೋಽಪ್ಯತಿಶಯಃ ಪುಂಸಾಂ ಸರ್ವಲೋಕೋಪಕಾರಿತಾ ।।  ೧೫೭೨ ।।  </div>
				<div class="verse">ಏಕೈಕಕ್ರಿಯಯಾ ಲೋಕ ಏಕೈಕಸ್ವಾಮಿಕಃ ಪಶುಃ ।।<br />ಅನೇಕೈಃ ಸಂಹತಶ್ಚೈವಂ ಕದಾಚಿದುಪಕಾರಕಃ ।।  ೧೫೭೩ ।।  </div>
				<div class="verse">ಭೂರಿಕ್ರಿಯಾವಾಂಸ್ತು ನರಸ್ತಥಾಽನೇಕೇಶ್ವರೋಽವಶಃ ।।<br />ಏಕೈಕೋ ನಿಖಿಲಂ ವಿಶ್ವಂ ವಿಭರ್ತ್ಯಜ್ಞೋ ದಿವಾನಿಶಮ್ ।।  ೧೫೭೪ ।।  </div>
				<div class="verse">ಅಸ್ಯೈವಾರ್ಥಸ್ಯ ದೃಷ್ಟಾನ್ತೋ ಯಥಾ ಹೇತ್ಯಭಿಧೀಯತೇ ।।<br />ಯತ ಏವಮತೋ ಯುಕ್ತಂ ದೇವೋದೇರ್ಭೃಶಮಪ್ರಿಯಮ್ ।।  ೧೫೭೫ ।।  </div>
				<div class="verse">ಅಪಿ ಭೂರಿಪಶೋಃ ಪುಂಸ ಏಕಸ್ಮಿನ್ನಪಿ ತಸ್ಕರೈಃ ।।<br />ಹ್ರಿಯಮಾಣೇ ಪಶೌ ತೀವ್ರಂ ದುಃಖಂ ಸಮುಪಜಾಯತೇ ।।<br />ಕಿಮು ಸರ್ವಸ್ವಹರಣೇ ವಕ್ತವ್ಯಂ ದುಃಖಕಾರಣಮ್ ।।  ೧೫೭೬ ।।  </div>
				<div class="verse">ಸರ್ವಸ್ವತುಲ್ಯೇ ನೃಪಶೌ ಬ್ರಹ್ಮಧೀಪರಿಮೋಷಿಣಾ ।।  ೧೫೭೭ ।।<br />ಹ್ರಿಯಮಾಣೇ ಮಹದ್ದುಃಖಂ ತಸ್ಮಾದೇಷಾಂ ತದಪ್ರಿಯಮ್ ।।<br />ಯದ್ಯಥೋಕ್ತಂ ಪರಂ ಬ್ರಹ್ಮ ಮನುಷ್ಯಾ ವಿದ್ಯುರಞ್ಜಸಾ ।।  ೧೫೭೮ ।।  </div>
				<div class="verse">ಸರ್ವಾಧಿಕಾರಹೇತ್ವಗ್ನಿಬ್ರಹ್ಮಜ್ಞಾನಸ್ಯ ಜನ್ಮನಿ ।।<br />ಅವ್ಯಾವೃತ್ತಾನನುಗತಾತ್ಪ್ರತೀಚೋಽನ್ಯನ್ನ ಶಿಷ್ಯತೇ ।।  ೧೫೭೯ ।।  </div>
				<div class="verse">ನಾವಶಿಷ್ಯತ ಏತಸ್ಮಾತ್ತದವಿದ್ಯೋತ್ಥಮಣ್ವಪಿ ।।<br />ಪ್ರಧ್ವಸ್ತತ್ವಾದವಿದ್ಯಾಯಾ ಬ್ರಹ್ಮಾತ್ಮಜ್ಞಾನವಹ್ನಿನಾ ।।  ೧೫೮೦ ।।  </div>
				<div class="verse">ಕ್ರಿಯಾವದ್ಭಿರ್ಹಿ ಕೌನ್ತೇಯ ದೇವಲೋಕಃ ಸಮಾವೃತಃ ।। <br />ನ ಚೈತದಿಷ್ಟಂ ದೇವಾನಾಂ ಮರ್ತ್ಯೈರುಪರಿ ವರ್ತನಮ್ ।।  ೧೫೮೧ ।।  </div>
				<div class="verse">ತಸ್ಮಾನ್ಮುಮುಕ್ಷುರ್ದೇವಾದೀನ್ಸಮ್ಯಗಾರಾಧ್ಯ ಕರ್ಮಭಿಃ ।।<br />ಉನ್ಮುಕ್ತಬನ್ಧನಸ್ತೈಃ ಸನ್ನಾಪಿತ್ಸೇಜ್ಜ್ಞಾನಮಾತ್ಮನಃ ।।  ೧೫೮೨ ।।  </div>
				<div class="verse">ತದ್ವಿಪಕ್ಷಸ್ತು ಯೋ ಬಾಲೋ ಬಲಾದೇವ ಮುಮುಕ್ಷತಿ ।।<br />ಸ್ವರ್ಗಾದೇರಪಿ ವಿಭ್ರಷ್ಟೋ ನರಕಂ ಸ ನಿಗಚ್ಛತಿ ।।  ೧೫೮೩ ।।  </div>
				<div class="verse">ಪ್ರಮಾದಿನೋ ವಹಿಶ್ಚಿತ್ತಾಃ ಪಿಶುನಾಃ ಕಲಹೋತ್ಸುಕಾಃ ।।<br />ಸಂನ್ಯಾಸಿನೋಽಪಿ ದೃಶ್ಯನ್ತೇ ದೇವಸಂದೂಷಿತಾಶಯಾಃ ।।  ೧೫೮೪ ।।  </div>
				<div class="verse">ನ ಕರ್ಮಣಾಮನಾರಮ್ಭಾನ್ನೈಪ್ಕರ್ಮ್ಯಂ ಪುರುಷೋಽಶ್ನುತೇ ।।<br />ನ ಚ ಸಂನ್ಯಸನಾದೇವ ಸಿದ್ಧಿಂ ಸಮಧಿಗಚ್ಛತಿ ।।  ೧೫೮೫ ।।  </div>
				<div class="verse">ಕಷಾಯಂ ಪಾಚಯಿತ್ವಾ ತು ಶ್ರೇಣೀಸ್ಥಾನೇಷು ಚ ತ್ರಿಷು ।।<br />ಪ್ರವ್ರಜೇಚ್ಚ ಪರಂ ಸ್ಥಾನಂ ಪಾರಿವ್ರಾಜ್ಯಮನುತ್ತಮಮ್ ।।  ೧೫೮೬ ।।  </div>
				<div class="verse">ಭಾವಿತೈಃ ಕರಣೈಶ್ಚಾಯಂ ಬಹುಸಂಸಾರಯೋನಿಷು ।।<br />ಆಸಾದಯತಿ ಶುದ್ಧಾತ್ಮಾ ಮೋಕ್ಷಂ ವೈ ಪ್ರಥಮಾಶ್ರಮೇ ।।  ೧೫೮೭ ।।  </div>
				<div class="verse">ತಮಾಸಾದ್ಯ ತು ಮುಕ್ತಸ್ಯ ದೃಷ್ಟಾರ್ಥಸ್ಯ ವಿಪಶ್ಚಿತಃ ।।<br />ತ್ರಿಷ್ವಾಶ್ರಮೇಷು ಕೋಽನ್ವರ್ಥೋ ಭವೇತ್ಪರಮಭೀಪ್ಸತಃ ।।  ೧೫೮೮ ।।  </div>
				<div class="verse">ಇತ್ಯೇವಂ ಭಗವದ್ವ್ಯಾಸವಚಾಂಸ್ಯತ್ರ ಸಹಸ್ರಶಃ ।।<br />ಶ್ರೂಯನ್ತೇ ನ್ಯಾಯದೃಬ್ಧಾನಿ ತಸ್ಮಾತ್ತಾನ್ಯಾದರಾಚ್ಛಯೇತ್ ।।  ೧೫೮೯ ।।  </div>
				<div class="verse">ಶಾಸ್ರಾರ್ಥಃ ಸೂತ್ರಿತಸ್ತಾವದಾತ್ಮೇತ್ಯೇವೇತಿ ಯತ್ನತಃ ।।<br />ಉಕ್ತಶ್ಚ ತಸ್ಯ ಸೂತ್ರಸ್ಯ ಸಂಬನ್ಧಃ ಸಪ್ರಯೋಜನಃ ।।  ೧೫೯೦ ।।  </div>
				<div class="verse">ಸಂಸಾರಾನರ್ಥಹೇತುತ್ವಮವಿದ್ಯಾಯಾಶ್ಚ ವರ್ಣಿತಮ್ ।।<br />ಯೋಽನ್ಯಾಮಿತ್ಯಾದಿವಾಕ್ಯೇನ ತತ್ಕಾರ್ಯಮಪಿ ಸೂತ್ರಿತಮ್ ।।  ೧೫೯೧ ।।  </div>
				<div class="verse">ವಿದ್ಯಾವತ್ಸಹ ಕಾರ್ಯೇಣ ಹ್ಯವಿದ್ಯಾಽಪೀಹ ಸೂತ್ರಿತಾ ।। <br />ಸಾಮರ್ಥ್ಯಾದ್ವಿಸ್ತರಸ್ತಸ್ಯಾ ಆಽಧ್ಯಾಯಾನ್ತಾದಿಹೋಚ್ಯತೇ ।।  ೧೫೯೨ ।।  </div>
				<div class="verse">ಯಥೋಕ್ತಾತ್ಮಾನಭಿಜ್ಞೋ ಯೋಽವಿದ್ಯಾಕಾರ್ಯಾಭಿಮಾನವಾನ್ ।।<br />ಪಶುವದ್ದೇವತಾಃ ಪಾತಿ ಸ ಜುಹೋತ್ಯಾದಿಕರ್ಮಭಿಃ ।।  ೧೫೯೩ ।।  </div>
				<div class="verse">ಆಽಧ್ಯಾಯಾವಸಿತೇಸ್ತಸ್ಮಾದವಿದ್ಯಾಯಾ ವಿಭೂತಯಃ ।।<br />ವಕ್ಷ್ಯನ್ತೇ ವಿಸ್ತರೇಣಾತಃ ಪರೋ ಗ್ರನ್ಥೋಽವತಾರ್ಯತೇ ।।  ೧೫೯೪ ।।  </div>
				<div class="verse">ಅಸ್ಯೈವಾರ್ಥಸ್ಯ ಸಿದ್ಧ್ಯರ್ಥಮಗ್ನಿಸರ್ಗಾದನನ್ತರಮ್ ।।<br />ಇನ್ದ್ರಾದಿಸರ್ಗಃ ಪ್ರಾಙ್ನೋಕ್ತೋ ಮೋಹಕಾರ್ಯವಿವಕ್ಷಯಾ ।।  ೧೫೯೫ ।।  </div>
				<div class="verse">ಪರಿಪೂರಣಾಯ ಸೃಷ್ಟೇಸ್ತು ಹ್ಯಗ್ನಿಸರ್ಗಃ ಪುರೋದಿತಃ ।।<br />ಯತ ಏವಮತೋಽವಿದ್ಯಾಕಾರ್ಯೋಽನರ್ಥೋಽಖಿಲೋ ಭವೇತ್ ।।  ೧೫೯೬ ।।  </div>
				<div class="verse">ಇನ್ದ್ರಾದಿಸರ್ಗಸ್ತತ್ರೈವ ತಚ್ಛೇಷತ್ವಾತ್ಸಮೀಕ್ಷ್ಯತಾಮ್ ।।<br />ಅವಿದ್ಯಾಕಾರ್ಯಸಿದ್ಧ್ಯರ್ಥಮಿಹ ತ್ವಸ್ಯ ಪ್ರಪಞ್ಚನಮ್ ।।  ೧೫೯೭ ।।  </div>
				<div class="verse">ಸ್ರಷ್ಟೃ ಯಜ್ಜಗತಃ ಪೂರ್ವಮಾತ್ಮೈವೇತ್ಯಭಿಶಬ್ದಿತಮ್ ।।<br />ತದಗ್ನ್ಯಾದ್ಯಭಿಮಾನ್ಯತ್ರ ಬ್ರಹ್ಮೇತಿ ವ್ಯಪದಿಶ್ಯತೇ ।।  ೧೫೯೮ ।।  </div>
				<div class="verse">ಬ್ರಹ್ಮೈಕಜಾತ್ಯವಚ್ಛಿನ್ನಂ ಯಸ್ಮಾದಗ್ರೇ ವ್ಯವರ್ತತ ।।<br />ನಾನೇಕಜಾತಿಮದ್ಧೇತುಕರ್ಮಣೇಽಲಂ ತತೋ ಭವೇತ್ ।।  ೧೫೯೯ ।।  </div>
				<div class="verse">ಚಾತುರ್ವರ್ಣ್ಯಪ್ರಸಾಧ್ಯಂ ಸನ್ನೈಕಜಾತಿಪ್ರಸಾಧನಮ್ ।।<br />ಕರ್ಮಾಲಂ ಸಿದ್ಧಯೇ ಲೋಕೇ ಶಿಬಿಕೋದ್ವಹನಂ ಯಥಾ ।।  ೧೬೦೦ ।।  </div>
				<div class="verse">ಗೃಹೀತಿರಭಿಷಿಕ್ತಾನಾಮಿನ್ದ್ರಾದೀನಾಂ ಶ್ರುತೌ ಶ್ರುತಾ ।।<br />ಶ್ರೇಯೋರೂಪಪ್ರಸಿದ್ಧ್ಯರ್ಥಂ ಕ್ಷತ್ರ್ರಸ್ಯೇತ್ಯವಗಮ್ಯತೇ ।।  ೧೬೦೧ ।।  </div>
				<div class="verse">ಧರ್ಮಾನ್ತೈಃ ಸಹಿತೈರ್ಯಸ್ಮಾತ್ಕರ್ಮ ಸಿಧ್ಯತಿ ನಾನ್ಯಥಾ ।।<br />ತೇನ ತೇನ ವಿನಾ ಶಕ್ತಮತಸ್ತತ್ತದಚೀಕ್ಲೃಪತ್ ।।  ೧೬೦೨ ।।  </div>
				<div class="verse">ಬ್ರಹ್ಮಾಸೃಜದ್ಯತಃ ಕ್ಷತ್ರ್ರಮಾತ್ಮನೋಽಪ್ಯತಿವೀರ್ಯವತ್ ।।<br />ಬಲವತ್ಕ್ಷತ್ರ್ರತಸ್ತಸ್ಮಾನ್ನಾನ್ಯದ್ಭೂತಮಿಹೇಷ್ಯತೇ ।।  ೧೬೦೩ ।।  </div>
				<div class="verse">ತಸ್ಮಾಚ್ಚ ಬ್ರಾಹ್ಮಣೋಽಧಸ್ತಾದ್ರಾಜಸೂಯೇ ಮಹಾಕ್ರತೌ ।।<br />ಆಸನ್ದೀಸ್ಥಮುಪಾಸ್ತೇ ತ್ವಂ ರಾಜನ್ಬ್ರಹ್ಮೇತಿ ಸಂಭ್ರಮಾತ್ ।।  ೧೬೦೪ ।।  </div>
				<div class="verse">ಬ್ರಹ್ಮೇತಿ ಶ್ರಾವಿತೋ ರಾಜ್ಞಾ ಬ್ರಹ್ಮಾ ಪ್ರತ್ಯಾಹ ತಂ ನೃಪಮ್ ।।<br />ತ್ವಮೇವ ರಾಜನ್ಬ್ರಹ್ಮೇತಿ ಕ್ಷತ್ರ್ರೇ ತದ್ಯಶ ಆತ್ಮನಃ ।।  ೧೬೦೫ ।।  </div>
				<div class="verse">ದಧಾತಿ ಭಾಸ್ವದ್ಬ್ರಹ್ಮಾಖ್ಯಂ ಯಸ್ಮಿನ್ಸರ್ವಂ ಪ್ರತಿಷ್ಠಿತಮ್ ।।<br />ಕ್ಷತ್ರಸ್ಯ ಯೋನಿರ್ಬ್ರಹ್ಮೇದಂ ಕ್ಷತ್ರ್ರಂ ಹ್ಯಾವಿರಭೂತ್ತತಃ ।।  ೧೬೦೬ ।।  </div>
				<div class="verse">ಯತೋಽತೋ ಯದ್ಯಪಿ ಕ್ಷತ್ರ್ರಂ ಬ್ರಾಹ್ಮಣ್ಯಂ ಪ್ರತಿಪದ್ಯತೇ ।।  ೧೬೦೭ ।।<br />ಪರಮತ್ವಂ ತಥಾಽಪ್ಯನ್ತೇ ರಾಜಸೂಯಕ್ರತೋಃ ಪುನಃ ।।<br />ಉಪನಿಶ್ರಯತಿ ಬ್ರಹ್ಮ ಗುಣಭಾವೇನ ಪೂರ್ವವತ್ ।।  ೧೬೦೮ ।।  </div>
				<div class="verse">ಬ್ರಹ್ಮೈವ ಚಾನ್ತತಃ ಕ್ಷತ್ರ್ರಮುಪನಿಶ್ರಯತೀತ್ಯತಃ ।।<br />ಕ್ರತುಕಾಲೈವ ಬ್ರಹ್ಮಾಪ್ತಿಃಕ್ಷತ್ರ್ರಸ್ಯೇತ್ಯವಸೀಯತೇ ।।  ೧೬೦೯ ।।  </div>
				<div class="verse">ಸ್ವಾಂ ಯೋನಿಮಿತಿ ಹೇತೂಕ್ತಿಃ ಕಾರ್ಯಂ ಕಾರಣಸಂಶ್ರಯಮ್ ।।<br />ನ ಹಿ ಕಾರಣತೋಽನ್ಯತ್ರ ವೃ್ತ್ತಿಃ ಕಾರ್ಯಾತ್ಮನಃ ಕಚಿತ್ ।।<br />ಬ್ರಹ್ಮೈಕಕಾರಣೋ ರಾಜಾ ತಸ್ಮಾದ್ಬ್ರಹ್ಮೈವ ಸಂಶ್ರಿತಃ ।।  ೧೬೧೦ ।।  </div>
				<div class="verse">ಯಸ್ತು ಬಾಹುಬಲೋನ್ಮತ್ತಃ ಸ್ವಾಂ ಯೋನಿಂ ಬ್ರಾಹ್ಮಣಂ ನೃಪಃ ।।<br />ವಾಙ್ಭಾತ್ರೇಣಾಪಿ ಸಕ್ರೋಧೋ ಹಿನಸ್ತೀಹ ಪ್ರಮಾದತಃ ।।  ೧೬೧೧ ।।  </div>
				<div class="verse">ಬ್ರಹ್ಮೋಪಮರ್ದನಾತ್ಪಾಪಃ ಪ್ರಾಗಪಿ ಕ್ರೂರಕರ್ಮಕೃತ್ ।।<br />ತತೋಽಪಿ ಪಾಪಾತ್ಪಾಪೀಯಾನ್ಸ ಸ್ಯಾದ್ಬ್ರಹ್ಮಾಪವಾದತಃ ।।  ೧೬೧೨ ।।  </div>
				<div class="verse">ಉತ್ತಮಾಭಿಜನೋಪೇತಂ ಭೂರ್ಯುದಾರಗುಣಂ ದ್ವಿಜಮ್ ।।<br />ಯಥಾ ಶ್ರೇಯಾಂಸಂ ಹಿಂಸಿತ್ವಾ ಪಾಪೀಯಾನ್ಸ್ಯಾತ್ತಥೈವ ಸಃ ।।  ೧೬೧೩ ।।  </div>
				<div class="verse">ಸೃಷ್ಟ್ವಾಽಪಿ ಚತುರೋ ವರ್ಣಾನ್ವ್ಯವಸ್ಥಾಕಾರಣಂ ವಿನಾ ।।<br />ಕರ್ಮಣೇ ನೈವ ಪರ್ಯಾಪ್ತಂ ಬ್ರಹ್ಮಾಭೂತ್ಪೂರ್ವವತ್ತತಃ ।।  ೧೬೧೪ ।।  </div>
				<div class="verse">ಬ್ರಹ್ಮಕ್ಷತ್ರ್ರಾದಿರೂಪಾಣಿ ಯತೋಽತೀತ್ಯಾಸೃಜತ್ಪ್ರಭುಃ ।। <br />ಶ್ರೇಯೋರೂಪಸ್ತತೋ ಧರ್ಮಃ ಸರ್ವಾನಪ್ಯನುಶಾಸ್ತ್ಯಸೌ ।।  ೧೬೧೫ ।।  </div>
				<div class="verse">ತದೇತತ್ಸೃಷ್ಟಂ ಧರ್ಮಾಖ್ಯಂ ಕ್ಷತ್ರ್ರಸ್ಯಾಧಿಪತೇರಪಿ ।।<br />ಪ್ರಶಾಸ್ತೃ ತದ್ಭಯಾದ್ಯಸ್ಮಾತ್ಕ್ಷತ್ರ್ರಂ ಭೀತಂ ಪ್ರವರ್ತತೇ ।।  ೧೬೧೬ ।।  </div>
				<div class="verse">ಕ್ಷತ್ರ್ರಸ್ಯಾಪಿ ಯತೋ ಧರ್ಮಃ ಸಾಕ್ಷಾದಧಿಪತಿಸ್ತತಃ ।।<br />ಧರ್ಮಾದನ್ಯನ್ಮಹದ್ಭೂತಂ ನ ಭೂತಂ ನ ಭವಿಷ್ಯತಿ ।।  ೧೬೧೭ ।।  </div>
				<div class="verse">ಶ್ರೇಯೋರೂಪಪ್ರಸಿದ್ಧ್ಯರ್ಥಂ ಪ್ರಸಿದ್ಧಿರುಪವರ್ಣ್ಯತೇ ।।<br />ಅಥೋ ಇತ್ಯಾದಿನಾ ಧರ್ಮವಿಶಿಷ್ಟತ್ವಾವಬುದ್ಧಯೇ ।।  ೧೬೧೮ ।।  </div>
				<div class="verse">ಆಶಂಸತೇ ಬಲೀಯಾಂಸಮಬಲೀಯಾನಪಿ ಸ್ವಯಮ್ ।।<br />ಧರ್ಮಂ ಬಲಂ ಸಮಾಶ್ರಿತ್ಯ ಜೇತುಂ ಲೋಕೇ ತಥಾ ಯಥಾ ।।  ೧೬೧೯ ।। </div>
				<div class="verse">ರಾಜ್ಞಾ ಬಲೇನಾಲ್ಪಬಲೋ ಬಲೀಯಾಂಸಂ ಕುಟುಮ್ಬಿನಮ್ ।।<br />ಜೇತುಮಾಶಂಸತೇ ತಸ್ಮಾದ್ಧರ್ಮಃ ಸ್ಯಾದ್ವಲವತ್ತಮಃ ।।  ೧೬೨೦ ।।  </div>
				<div class="verse">ಬಲೀಯಸಾಽಪಿ ರಾಜ್ಞೇಹ ಸ್ಪರ್ಧಮಾನೋಽಬಲೋಽಪಿ ಸನ್ ।।<br />ಜೇತುಮುತ್ಸಹತೇ ಭೂಪಂ ಧರ್ಮಾತ್ಮಕಬಲಾಶ್ರಯಾತ್ ।।  ೧೬೨೧ ।।  </div>
				<div class="verse">ಏತದೇವ ಯತೋ ಜ್ಯಾಯೋ ರೂಪಂ ಧರ್ಮೋತ್ಯುದಾಹೃತಮ್ ।।<br />ರೂಪಾನ್ತರೇಭ್ಯಃ ಸರ್ವೇಭ್ಯಸ್ತದ್ಧಿ ಸತ್ಯಾತ್ಮಕಂ ಯತಃ ।।  ೧೬೨೨ ।।  </div>
				<div class="verse">ತಸ್ಯಾಸ್ಯ ಧರ್ಮರೂಪಸ್ಯ ಕಾರ್ಯಕಾರಣತಾಂ ಮಿಥಃ ।।<br />ಯೋ ವೈ ಸ ಧರ್ಮ ಇತ್ಯುಕ್ತ್ಯಾ ವಕ್ತುಂ ಪ್ರವವೃತೇ ಶ್ರುತಿಃ ।।  ೧೬೨೩ ।।  </div>
				<div class="verse">ಪ್ರಯೋಗಲಕ್ಷಣೋ ಯೋಽಯಂ ಶ್ರುತಿಸ್ಮೃತ್ಯುದಿತೋ ಮತಃ ।।<br />ಸ ಧರ್ಮ ಇತಿ ವಿಜ್ಞೇಯಃ ಸತ್ಯಂ ಶಾಸ್ರಾರ್ಥಲಕ್ಷಣಮ್ ।।  ೧೬೨೪ ।।  </div>
				<div class="verse">ಅಕ್ಷರಾನುಗತೋಽಪ್ಯರ್ಥೋ ಯದಿ ಸಂಶಯ್ಯತೇ ತದಾ ।।<br />ನಿತ್ಯಪ್ರಯೋಗರೂಪೋತ್ಥವಿಜ್ಞಾನಾತ್ತದ್ವಿನಿಶ್ಚಿತಿಃ ।।  ೧೬೨೫ ।।  </div>
				<div class="verse">ಪ್ರಯೋಗೇಽಪಿ ಚ ಸಂಶೀತೌ ವಾಕ್ಯಾರ್ಥಜ್ಞಾನಸಂಶ್ರಯಾತ್ ।।<br />ನಿರ್ಣುದೇತ್ಸಂಶಯಂ ಪ್ರಾಜ್ಞ ಏವಮನ್ಯೋನ್ಯಹೇತುತಾ ।।  ೧೬೨೬ ।।  </div>
				<div class="verse">ಯಥಾ ಪ್ರಯೋಗಮುಲ್ಲಙ್ಧ್ಯ ವ್ಯಾಖ್ಯಾತುಂ ಶಕ್ನುಯಾತ್ಸುಧೀಃ ।।<br />ಯಥಾಶಾಸ್ರಂ ತಥೋಲ್ಲಙ್ಘ್ಯ ಕರ್ತುಂ ಶಕ್ನೋತ್ಯಥಾಪರಃ ।।  ೧೬೨೭ ।।  </div>
				<div class="verse">ಅತಥ್ಯಾನ್ಯಪಿ ತಥ್ಯಾನಿ ದರ್ಶಯನ್ತೀಹ ವಾದಿನಃ ।।<br />ಸಮೇ ನಿಮ್ನೋನ್ನತಾನೀವ ಚಿತ್ರಕರ್ಮವಿದೋ ಜನಾಃ ।।  ೧೬೨೮ ।।  </div>
				<div class="verse">ಶಾಸ್ತ್ರಾರ್ಥಸ್ತತ್ಪ್ರಯೋಗಶ್ಚ ಯದಾ ತ್ವನ್ಯೋನ್ಯಸಂಶ್ರಯಾತ್ ।।<br />ಪ್ರವರ್ತತೇ ತದಾ ಕರ್ತುರ್ನ ಪ್ರಮಾದೋ ಮನಾಗಪಿ ।।  ೧೬೨೯  ।।  </div>
				<div class="verse">ನಾಯಂ ಧರ್ಮ ಇತಿ ಜ್ಞೇಯೋ ಯೋಽಯಂ ಸೃಷ್ಟಾವಿಹೇರಿತಃ ।।<br />ಕ್ಷತ್ರ್ರಾದಿನಿಯಮಾಶಕ್ತೇಸ್ತಸ್ಯಾಚೈತನ್ಯರೂಪತಃ ।।  ೧೬೩೦ ।।  </div>
				<div class="verse">ದೇವತಾ ತು ಹ್ಯಧಿಷ್ಠಾತ್ರೀ ಧರ್ಮೋಽಸ್ಮೀತ್ಯಾಭಿಮಾನಿನೀ ।।<br />ಸೈವೇಹ ಸೃಜ್ಯತೇ ಧಾತ್ರಾ ನಿಯಮಾರ್ಥಪ್ರಸಿದ್ಧಯೇ ।।  ೧೬೩೧ ।।  </div>
				<div class="verse">ಧರ್ಮಸ್ಯೈವ ತು ರೂಪೇಣ ದೇವತಾ ರೂಪಿಣೀ ಮತಾ ।।<br />ತನ್ನಾಮ್ನಾ ನಾಮವತ್ಯೇವಂ ದೇವತಾನ್ತರಯೋಜನಾ ।।  ೧೬೩೨ ।।  </div>
				<div class="verse">ಏಕೈವ ದೇವತಾ ತಸ್ಮಾನ್ನಾಮರೂಪಾದ್ಯುಪಾಧಿಭಿಃ ।।<br />ಆಭಾತಿ ಬಹುರೂಪೇವ ತತ್ಪರಾಧೀನಚೇತಸಾಮ್ ।।  ೧೬೩೩ ।।  </div>
				<div class="verse">ಯಥೋಕ್ತಾರ್ಥೋಪಸಂಹಾರ ಉತ್ತರಾರ್ಥವಿವಕ್ಷಯಾ ।।<br />ಬ್ರಾಹ್ಮಣಸ್ಯ ಪುರಾಽನುಕ್ತೇಸ್ತದುಕ್ತ್ಯರ್ಥಾ ಪರಾ ಶ್ರುತಿಃ ।।  ೧೬೩೪ ।।  </div>
				<div class="verse">ದೈವವರ್ಣವಿಭಾಗಸ್ಯ ಮನುಷ್ಯೇಷ್ವಪಿ ಭಣ್ಯತೇ ।।<br />ವಿನಿಯೋಗೋ ಯಥೋಕ್ತೋಽಯಂ ವರ್ಣಾನಾಂ ಪ್ರವಿಭಾಗಶಃ ।।  ೧೬೩೫ ।।  </div>
				<div class="verse">ಕ್ಷತ್ರ್ರದೀನಾಂ ಪುರೋಕ್ತಾತ್ವಾದನುಕ್ತೇರ್ಬ್ರಾಹ್ಮಣಸ್ಯ ಚ ।।<br />ಕೋ ನ್ವೇಷು ಬ್ರಾಹ್ಮಣ ಇತಿ ಚೋದಿತೇ ಸ್ಯಾತ್ಪರಾ ಶ್ರುತಿಃ ।।  ೧೬೩೬ ।।  </div>
				<div class="verse">ದೇವತಾಯಾಃ ಸಮಾಖ್ಯಾತೋ ವಿಭಾಗೋ ವರ್ಣಸಂಶ್ರಯಃ ।।<br />ತತ್ಪೂರ್ವಕೋ ಮನುಷ್ಯೇಷು ವಿಭಾಗಸ್ತ್ವಧುನೋಚ್ಯತೇ ।।   ೧೬೩೭ ।।  </div>
				<div class="verse">ಯದಗ್ನಿನಾಽಭವಹ್ವ್ರಹ್ಮ ದೇವೇಷ್ವವಿಕೃತಂ ನೃಷು ।।<br />ಬ್ರಾಹ್ಮಣೇನ ತದೇವಾಭೂಹ್ವ್ರಹ್ಮೈವೈವಿಕೃತಾತ್ಮನಾ ।।  ೧೬೩೮ ।।  </div>
				<div class="verse">ಯಾ ಜಾತಿರ್ವ್ರಾಹ್ಮಣತ್ವಾಖ್ಯಾ ಸಾಽಗ್ನಿರೇವೇತಿ ನಿಶ್ಚಿತಿಃ ।।<br />ಜಾತಿರೂಪೇಣ ಸಾ ಸ್ಥಿತ್ವಾ ಜಾತಿಮೇವ ನಿಯಚ್ಛತಿ ।।  ೧೬೩೯ ।।  </div>
				<div class="verse">ಆಗ್ನೇಯೋ ಬ್ರಾಹ್ಮಣಶ್ಚಾತಸ್ತತ್ಸಂಬನ್ಧಾಚ್ಛ್ರುತೌ ಶ್ರುತಃ ।।<br />ಅನುಗ್ರಹನಿಯನ್ತೃತ್ವೇ ಬ್ರಾಹ್ಮಣಸ್ಯಾಗ್ನಿತೋ ಯತಃ ।।  ೧೬೪೦ ।।  </div>
				<div class="verse">ನಿಯಮ್ಯಮಾನೋ ದೈವೇನ ಕ್ಷತ್ರ್ರಿಯೇಣ ಮನುಷ್ಯಗಃ ।।<br />ಇಕ್ಷ್ವಾಕ್ವಾದಿರಭೂತ್ಪೂರ್ವಃ ಕ್ಷತ್ರ್ರಿಯಸ್ತದ್ವದುತ್ತರಃ ।।  ೧೬೪೧ ।।  </div>
				<div class="verse">ಬ್ರಹ್ಮೈವಾವಿಕೃತಂ ಯಸ್ಮಾತ್ಪೂರ್ವಯೋರ್ವಿಕೃತಿಂ ಪುನಃ ।।<br />ಕ್ಷತ್ರ್ರಿಯಾದೌ ಸಮಾಪೇದೇ ತೇನಾಗ್ನಿಬ್ರಾಹ್ಮಣಾಶ್ರಯಾತ್ ।।  ೧೬೪೨ ।।  </div>
				<div class="verse">ಕಾಮಿತಾರ್ಥಸ್ಯ ಸಂಸಿದ್ಧಿಃ ಕರ್ಮಿಣಾಂ ಕಾಮಿನಾಮಿಹ ।।<br />ಸ್ಥಿತ್ವಾಽಗ್ನೌ ಬ್ರಾಹ್ಮಣೇ ಚೇಹ ಲೋಕಮೀಪ್ಸನ್ತಿ ಕರ್ಮಿಣಃ ।।  ೧೬೪೩ ।।  </div>
				<div class="verse">ಕರ್ಮಕಾರ್ಯಶ್ಚ ಲೋಕೋಽತ್ರ ಜ್ಞೇಯೋಽಗ್ನ್ಯಾದಿಸಮಾಶ್ರಯಾತ್ ।।<br />ಪ್ರತ್ಯಗ್ಯಾಥಾತ್ಮ್ಯಧೀಮಾತ್ರಾತ್ಪರಲೋಕಾಪ್ತಿರಿಷ್ಯತೇ ।।  ೧೬೪೪ ।।  </div>
				<div class="verse">ಅಜಾತಶತ್ರುಜನಕಸುಲಭಾದಿನಿದರ್ಶನಾತ್ ।।<br />ಅವಿದ್ಯೋತ್ಥಾಧಿಕಾರಾಚ್ಚ ಲೋಕೋಕ್ತಿರ್ನ ಪರಾತ್ಮನಿ ।।  ೧೬೪೫ ।।  </div>
				<div class="verse">ಅವ್ಯಾಕೃತವ್ಯಾಕರಣಾತ್ಸ್ವಾಭಿಪ್ರಾಯಾಚ್ಚ ನೇಷ್ಯತೇ ।।<br />ಅವ್ಯಾಕೃತವ್ಯಾಕರಣರೂಪಾಭ್ಯಾಂ ಛಾದ್ಯತೇ ಪರಃ ।।  ೧೬೪೬ ।।  </div>
				<div class="verse">ಆವಿಷ್ಕೃತಿಸ್ತಾನ್ನಿಷೇಧಾದನ್ಯದೇವೇತಿ ಚ ಶ್ರುತೇಃ ।।  ೧೬೪೭ ।।<br />ಉತ್ತರತ್ರ ಸ್ವಶಬ್ದೇನ ಲೋಕಸ್ಯ ಚ ವಿಶೇಷಣಾತ್ ।। <br />ಕರ್ಮಣಾಂ ಫಲಮೇವಾತ್ರ ಲೋಕಶಬ್ದೇನ ಭಣ್ಯತೇ ।।  ೧೬೪೮ ।।  </div>
				<div class="verse">ಲೋಕಶಬ್ದೇನ ಸಂಪ್ರಾಪ್ತಂ ಕರ್ಮಕಾರ್ಯಮಪೇಕ್ಷ್ಯ ಹಿ ।। <br />ಸ್ವಗಿರಾಽನಾತ್ಮನೋ ಲೋಕಾದ್ವಿಶಿನಷ್ಟ್ಯಾತ್ಮರೂಪಕಮ್ ।।  ೧೬೪೯ ।।  </div>
				<div class="verse">ಸ್ವತ್ವೇನಾವ್ಯಭಿಚಾರಿತ್ವಾದ್ವ್ಯಭಿಚಾರಾದನಾತ್ಮನಃ ।।<br />ಕರ್ಮಕಾರ್ಯನಿವೃತ್ತ್ಯರ್ಥಮರ್ಥವತ್ಸ್ಯಾದ್ವಿಶೇಷಣಮ್ ।।  ೧೬೫೦ ।।  </div>
				<div class="verse">ತ್ರಯಾಣಾಮಪಿ ವರ್ಣಾನಾಂ ಶ್ರುತೌ ಸಂನ್ಯಾಸದರ್ಶನಾತ್ ।। <br />ಬ್ರಾಹ್ಮಣಸ್ಯೈವ ಸಂನ್ಯಾಸ ಇತಿ ಶ್ರುತ್ಯಾ ವಿರುಧ್ಯತೇ ।।  ೧೬೫೧ ।।  </div>
				<div class="verse">ಲಿಙ್ಗಂ ಚ ನ್ಯಾಯರಹಿತಂ ಪ್ರಾಮಾಣ್ಯಾಯ ನ ಕಲ್ಪತೇ ।।<br />ಬ್ರಾಹ್ಮಣೋಕ್ತಿಬಲಾತ್ತಸ್ಮಾತ್ಕಾಮಿತೋಽರ್ಥೋ ನ ಸಿಧ್ಯತಿ ।।  ೧೬೫೨ ।।  </div>
				<div class="verse">ಉಪಲಕ್ಷಣಂ ವಾ ತದ್ಗ್ರಾಹ್ಯಂ ಬ್ರಾಹ್ಮಣಗ್ರಹಣಂ ಶ್ರುತೌ ।।<br />ಬ್ರಾಹ್ಮಣಸ್ಯ ಪ್ರಧನಾತ್ವಾದ್ಯುಕ್ತಂ ತದುಪಲಕ್ಷಣಮ್ ।।  ೧೬೫೩ ।।  </div>
				<div class="verse">ಬ್ರಾಹ್ಮಣತ್ವಾತ್ಮಲಾಭೋಽಪಿ ಯಃ ಸ್ಯಾತ್ಕ್ಷತ್ರ್ರಿಯವೈಶ್ಯಯೋಃ ।।<br />ಸ್ವಮಹಿಮ್ನಾ ತಯೋರ್ನಾಸಾವಗ್ನಿಬ್ರಾಹ್ಮಣಸಂಶ್ರಯಾತ್ ।।  ೧೬೫೪ ।।  </div>
				<div class="verse">ಬ್ರಾಹ್ಮಣಂ ನ ಹ್ಯನಾಶ್ರಿತ್ಯ ರಾಜಸೂಯಾದಿಹೇತುಕಃ ।। <br />ಬ್ರಾಹ್ಮಣತ್ವಾಭಿಸಂಬನ್ಧಃ ಪ್ರಾಧಾನ್ಯಂ ತೇನ ಪೂರ್ವಯೋಃ ।।  ೧೬೫೫ ।।  </div>
				<div class="verse">ವರ್ಣಾನ್ತರಗತಾಪೇಕ್ಷಾ ನಾಗ್ನಿಬ್ರಹ್ಮಣಯೋಸ್ತಥಾ ।।<br />ಬ್ರಾಹ್ಮಣಃ ಸ್ವಮಹಿಮ್ನೈವ ಪುರುಷಾರ್ಥಂ ಸಮಶ್ರ್ನುತೇ ।।  ೧೬೫೬ ।।  </div>
				<div class="verse">ಅಗ್ನಿಬ್ರಾಹ್ಮಣಯೋರ್ಹೇತುಃ ಪ್ರಾಧಾನ್ಯೇ ಭಣ್ಯತೇ ಸ್ಫುಟಃ ।।<br />ಏತಾಭ್ಯಾಮೇವ ರೂಪಾಭ್ಯಾಂ ಯತೋ ಬ್ರಹ್ಮಾಭವತ್ಸ್ವಯಮ್ ।।  ೧೬೫೭ ।।  </div>
				<div class="verse">ಅಗ್ನಿಬ್ರಾಹ್ಮಣಯೋರ್ಯಸ್ಮಾದ್ಬ್ರಹ್ಮ ಸಾಕ್ಷಾದಭೂತ್ಪುರಾ ।।<br />ವಿಟ್ಕ್ಷತ್ರ್ರಯೋರ್ವ್ಯವಹಿತಂ ಪ್ರಾಧಾನ್ಯಂ ತೇನ ಪೂರ್ವಯೋಃ ।।  ೧೬೫೮ ।।  </div>
				<div class="verse">ಬ್ರಹ್ಮೇತಿ ಜಾತಿರೇವಾತ್ರ ಗ್ರಾಹ್ಯಾ ನ ತು ಪರಾಕ್ಷರಮ್ ।।<br />ತತ್ಕಾರಣತ್ವಾತ್ಸರ್ವಸ್ಯ ಹೇತೂಕ್ತಿಸ್ತತ್ರ ದುರ್ಘಟಾ ।।  ೧೬೫೯ ।।  </div>
				<div class="verse">ಸರ್ವೇಷಾಂ ಪ್ರತ್ಯಗಾತ್ಮತ್ವಾತ್ಪಕ್ಷಪಾತೋಽಪಿ ನೇಷ್ಯತೇ ।।<br />ಅಗ್ನಿಬ್ರಾಹ್ಮಣಯೋರ್ವಿಷ್ಣೋಸ್ತಾವನ್ಮಾತ್ರಸಮಾಪ್ತಿತಃ ।।  ೧೬೬೦ ।।  </div>
				<div class="verse">ಬ್ರಹ್ಮೈವೇದಂ ವಿಶ್ವಮಿತಿ ಸಾಕ್ಷಾದಾಮ್ನಾಯಶಾಸನಮ್ ।। <br />ವಿದ್ಯಾವಿನಯಸಂಪನ್ನ ಇತಿ ಚ ಸ್ಮೃತಿಶಾಸನಮ್ ।।  ೧೬೬೧ ।।  </div>
				<div class="verse">ಕ್ಷತ್ರ್ರಾದಾವಿವ ತುಲ್ಯಾಗ್ನಿವಿಪ್ರಯೋರ್ವಿಕೃತಿರ್ದೃಶೇಃ ।।<br />ತೇಜೋಬನ್ನಾದಿಭೂತಾನಾಂ ತುಲ್ಯಾ ಸತ್ಕಾರಣಾತ್ಮತಾ ।।  ೧೬೬೨ ।।  </div>
				<div class="verse">ಅಗ್ನಿಬ್ರಾಹ್ಮಣರೂಪೇಣ ಬ್ರಹ್ಮ ಸಾಕ್ಷಾದ್ವ್ಯವಸ್ಥಿತಮ್ ।।<br />ತತ್ಪ್ರಾಪ್ತೌ ಹೇತುತಾಽಗ್ನ್ಯಾದೇರಿತಿ ನಿರ್ಹ್ರೀಕವಾಗಿಯಮ್ ।।  ೧೬೬೩ ।।  </div>
				<div class="verse">ವರ್ಣಾಶ್ರಮಾದಿಸರ್ಗೋಽಯಂ ಕರ್ಮಾರ್ಥೋ ಬ್ರಹ್ಮಣಃ ಸ್ಮೃತಃ ।।<br />ಧರ್ಮಾಖ್ಯಂ ಕರ್ಮ ಚ ಜ್ಞೇಯಂ ಸ್ವಾಧಿಕಾರನಿಯನ್ತೃತಃ ।।  ೧೬೬೪ ।।  </div>
				<div class="verse">ತೇನೈವ ಕರ್ಮಣಾ ಮುಕ್ತಿಂ ಪ್ರಾಪ್ಸ್ಯಾಮಃ ಶಾಶ್ವತೀಂ ವಯಮ್ ।।<br />ಅಜ್ಞಾತ್ವೈವ ಪರಂ ತತ್ತ್ವಮೇವಂ ಪ್ರಾಪ್ತೇ ಪರಾ ಶ್ರುತಿಃ ।।  ೧೬೬೫ ।।  </div>
				<div class="verse">ನಿಯನ್ತಾ ಚಾಭಿಮನ್ತಾ ಚ ಬ್ರಾಹ್ಮಣತ್ವಸ್ಯ ಹವ್ಯವಾಟ್ ।।<br />ಕರ್ಮೈವಾಗ್ನೇರ್ನಿಯನ್ತೃ ಸ್ಯಾತ್ಕರ್ಮಣೋ ದೇವತಾ ತಥಾ ।।  ೧೬೬೬ ।।  </div>
				<div class="verse">ಸ್ಯಾದೇತದಗ್ನಿರೇವೈನಂ ಬ್ರಹ್ಮಭಾವಾಯ ವಕ್ಷ್ಯತಿ ।।<br />ಅದೃಷ್ಟಾತ್ಮತತ್ತ್ವಮಪಿ ತಚ್ಚ ನೈವೋಪಪದ್ಯತೇ ।।  ೧೬೬೭ ।।  </div>
				<div class="verse">ವ್ಯಾಚಕ್ಷತೇ ಪರಂ ಗ್ರನ್ಥಮೇವಂಸಂಬನ್ಧಪೂರ್ವಕಮ್ ।।<br />ನ ಕಶ್ಚಿತ್ಫಲಭೇದೋಽತ್ರ ತಸ್ಮಾದುಭಯಥಾಽಪಿ ಸನ್ ।।  ೧೬೬೮ ।।  </div>
				<div class="verse">ನ ಕರ್ಮಣಾ ಭವೇನ್ಮುಕ್ತಿರ್ನಾಪಿ ಚಾಗ್ನಿಸಮಾಶ್ರಯಾತ್ ।।<br />ಜ್ಞಾನಾದೇವ ತು ಕೈವಲ್ಯಮಜ್ಞಾನಾದೇವ ನಾಸ್ತಿ ತತ್ ।।  ೧೬೬೯ ।।  </div>
				<div class="verse">ಆಶಙ್ಕಿತನಿವೃತ್ತ್ಯರ್ಥಮಥೇತ್ಯತ್ರ ಪ್ರಯುಜ್ಯತೇ ।।<br />ಹ ವಾ ಇತಿ ಪ್ರಸಿದ್ಧ್ಯರ್ಥಂ ಮುಕ್ತಿರ್ನ ಜ್ಞಾನತೋಽನ್ಯತಃ ।।  ೧೬೭೦ ।।  </div>
				<div class="verse">ಕರ್ಮ ಕೃತ್ಸ್ನಂ ಸಮಾಪ್ಯಾಪಿ ತತ್ತ್ವಜ್ಞಾನಾದ್ಬಹಿಷ್ಕೃತಃ ।।<br />ಲಭತೇ ನಿರ್ವೃತಿಂ ನೈವ ಜ್ಞಾನಾದೇವ ಹಿ ಸಾ ಯತಃ ।।  ೧೬೭೧ ।।  </div>
				<div class="verse">ಅಸ್ವೈಃ ಪಿಣ್ಡಾದಿಭಿರ್ಯೋಗ ಆ ವಿರಿಞ್ಚಾದವಿದ್ಯಯಾ ।।<br />ಪ್ರತೀಚಸ್ತದ್ವ್ಯುದಾಸಾರ್ಥಂ ಸ್ವಂ ಲೋಕಮಿತಿ ಶಬ್ದ್ಯತೇ ।।  ೧೬೭೨ ।।  </div>
				<div class="verse">ಅಜ್ಞಾನಿನಃ ಸ್ಯಾನ್ಮರಣಂ ಸಂಸರ್ಗಃ ಕಾರಣಾತ್ಮನಿ ।।<br />ಜ್ಞಾನಾದ್ಧ್ವಾನ್ತನಿವೃತ್ತಿಸ್ತು ಮರಣಂ ಸ್ಯಾದ್ವಿಪಶ್ಚಿತಾಮ್ ।।  ೧೬೭೩ ।।  </div>
				<div class="verse">ಮೃತ್ಯೋರ್ಮೃತ್ಯ್ವಪರಿಜ್ಞಾನಾದಜ್ಞಸ್ಯ ಮರಣಂ ತಮಃ ।।<br />ಅವಿದ್ವನ್ಮೃತಿಸಿದ್ಧ್ಯರ್ಥಮಸ್ಮಾಲ್ಲೋಕಾದಿತೀರ್ಯತೇ ।।  ೧೬೭೪ ।।  </div>
				<div class="verse">ಅಜ್ಞಾತ್ವೈವ ಪರಂ ದೇವಮಾಗಮಾಪಾಯರೂಪಿಣಃ ।।<br />ಅಸ್ವಭೂತಾದ್ದೇಹಲೋಕಾನ್ಮ್ರಿಯತೇ ಯೋಽವಶೋ ನರಃ ।।  ೧೬೭೫ ।।  </div>
				<div class="verse">ಅಜ್ಞಾತತತ್ತ್ವಃ ಸ ಪರೋ ನ ಭುನಕ್ತಿ ಹ್ಯತದ್ವಿದಮ್ ।।<br />ಕೈವಲ್ಯಫಲದಾನೇನ ಪ್ರತ್ಯಗಾತ್ಮಾಽಪಿ ಸನ್ಪರಃ ।।  ೧೬೭೬ ।। </div>
				<div class="verse">ತದ್ದೃಷ್ಟಿಮಾತ್ರತಃ ಸಿದ್ಧೇರ್ನಾನ್ಯತಸ್ತದವಾಪ್ಯತೇ ।।<br />ಮೋಹಮಾತ್ರಾನ್ತರಾಯತ್ವಾತ್ತತ್ಕರ್ಮಾಲಂ ನ ಮುಕ್ತಯೇ ।।  ೧೬೭೭ ।।  </div>
				<div class="verse">ವೇದಸ್ಯ ಗ್ರಹಣಂ ಯದ್ವನ್ನ ಸ್ಯಾದಧ್ಯಯನಾದೃತೇ ।।<br />ಕೃಪ್ಯಾದಿ ವಾಽನ್ಯದಕೃತಂ, ಕರ್ಮ ನಾಲಂ ಫಲಾಯ ಚ ।।  ೧೬೭೮ ।।  </div>
				<div class="verse">ಭೂರಿ ಕರ್ಮ ಕರಿಷ್ಯಾಮಿ ತತ್ಫಲಾನನ್ತ್ಯಸಿದ್ಧಯೇ ।।<br />ಕರ್ಮಣೋಽಚಿನ್ತ್ಯಶಕ್ತಿತ್ವಾನ್ನೈವಮಪ್ಯುಪಪದ್ಯತೇ ।।  ೧೬೭೯ ।।  </div>
				<div class="verse">ಅಪ್ರಜ್ಞಾತಾತ್ಮತತ್ತ್ವಃ ಸನ್ಯದಿ ನಾಮ ದಿವಾನಿಶಮ್ ।।<br />ಕಲ್ಪಕೋಟಿಸಹಸ್ರಾಣಿ ಕುರ್ಯಾತ್ಕರ್ಮ ಮಹಚ್ಛುಭಮ್ ।।  ೧೬೮೦ ।।  </div>
				<div class="verse">ತದಪ್ಯಸ್ಯ ತಥಾಭೂತಮನ್ತವತ್ತ್ವಾತ್ಪ್ರತಿಕ್ಷಣಮ್ ।।<br />ವಿಧ್ವಂಸಮೇತ್ಯಪಚಯಾತ್ಕೋಷ್ಠಾಗಾರಾದಿವದ್ಧ್ರುವಮ್ ।।  ೧೬೮೧ ।।  </div>
				<div class="verse">ಕೃತಸ್ಯ ಹಿ ಕ್ಷಯೋಽವಶ್ಯಮಕೃತಸ್ಯಾಕ್ಷಯಾತ್ಮತಾ ।।<br />ಪ್ರಸಿದ್ಧಾಽತೀವ ಜಗತಿ ಶ್ರುತ್ಯೈವಂ ತೇನ ಭಣ್ಯತೇ ।।  ೧೬೮೨ ।।  </div>
				<div class="verse">ಉಕ್ತದೋಷಾಪನುತ್ತಿಃ ಸ್ಯಾತ್ಕಥಮಸ್ಯೇತಿ ಚೋದಿತೇ ।। <br />ಆತ್ಮಾನಮಿತಿ ನಿರ್ವಕ್ತಿ ಶ್ರುತಿಃ ಪರಿಹೃತಿಂ ಪರಾಮ್ ।।  ೧೬೮೩ ।।  </div>
				<div class="verse">ನಿಃಶೇಷಾನಾತ್ಮಸಂದೃಷ್ಟಿನಿರಾಕರಣಸಿದ್ಧಯೇ ।।<br />ಏವೇತ್ಯವಧೃತಿರ್ಜ್ಞೇಯಾ ಪ್ರತ್ಯಙ್ಭಾತ್ರೇಕ್ಷಣಾಯ ತು ।।  ೧೬೮೪ ।।  </div>
				<div class="verse">ಪ್ರತ್ಯಙ್ಭಾತ್ರದೃಶಃ ಪುಂಸೋ ನ ನ್ಯಾಯ್ಯಃ ಸ್ಯಾತ್ಸಮುಚ್ಚಯಃ ।।<br />ಬ್ರಹ್ಮಾತ್ಮನಿ ಸಮಾಪ್ತಸ್ಯ ನ ತದನ್ಯಾರ್ಥಶೇಷತಾ ।।  ೧೬೮೫ ।।  </div>
				<div class="verse">ಕ್ಷಯಃ ಕರ್ಮಫಲಸ್ಯೋಕ್ತಃ ಕೃತಕತ್ವಸಮನ್ವಯಾತ್ ।।<br />ನ ಕ್ಷಯೋ ಜ್ಞಾನಕಾರ್ಯಸ್ಯ ಕೃತಕತ್ವಾದ್ಯಸಂಭವಾತ್ ।।  ೧೬೮೬ ।।  </div>
				<div class="verse">ಪ್ರತ್ಯಙ್ಭಾತ್ರೈಕಯಾಥಾತ್ಮ್ಯಾತ್ಕ್ಷೇತ್ರಕ್ಷೇತ್ರಜ್ಞವಸ್ತುನಃ ।।<br />ತಸ್ಮಿಞ್ಜ್ಞಾತೇಽಖಿಲಂ ಜ್ಞಾತಂ ಸರ್ವಾಜ್ಞಾನನಿರಾಕೃತೇಃ ।।  ೧೬೮೭ ।। </div>
				<div class="verse">ಸರ್ವಸಾಧನಸಾಧ್ಯಂ ಚ ಸುಖಂ ಯಚ್ಚಾಪ್ಯಭೀಪ್ಸಿತಮ್ ।।<br />ಸರ್ವಾನನ್ದೈಕಹೇತುತ್ವಾದ್ಬ್ರಹ್ಮಾಪ್ತೌ ಪ್ರಾಪ್ತಮೇವ ತತ್ ।।  ೧೬೮೮ ।।  </div>
				<div class="verse">ಯದ್ಯತ್ಕಾಮಯತೇ ಕಾಮೀ ಕರ್ಮಭೂಮಾವವಸ್ಥಿತಃ ।।<br />ಅಸ್ಮಾದೇವಾಽಽತ್ಮವಿಜ್ಞಾನಾತ್ತತ್ತತ್ಸುಖಮುಪಾಶ್ನುತೇ ।।  ೧೬೮೯ ।।  </div>
				<div class="verse">ಸಹಸ್ರದಶಭಾಗರ್ದ್ಧ್ಯಾ ಸುಖಾನನ್ತ್ಯಂ ಪರಾತ್ಮನಃ ।।<br />ವಕ್ಷ್ಯತೇ ಸರ್ವಸೌಖ್ಯಾಪ್ತಿಸ್ತಸ್ಮಿನ್ದೃಷ್ಟೇ ಪರಾತ್ಮನಿ ।।  ೧೬೯೦ ।।  </div>
				<div class="verse">ಅನ್ತರ್ಭಾವಃ ಪರಾನನ್ದೇ ಸುಖಾನಾಮಾವಿರಿಞ್ಚತಃ ।।<br />ಅಸ್ಮಾದ್ಧ್ಯೇವೇತಿ ವಾಕ್ಯೇನ ಸರ್ವೇಷಾಂ ನಃ ಪ್ರಬೋಧ್ಯತೇ ।।  ೧೬೯೧ ।।  </div>
				<div class="verse">ಸ್ಥಿತೇಽಪ್ಯೇವಂ ಪ್ರಮಾಣಾಂರ್ಥೇ ಕೇಚಿದ್ವ್ಯಾಚಕ್ಷತೇಽನ್ಯಥಾ ।।<br />ಪ್ರಮಾನ್ತರವಿರುದ್ಧಾರ್ಥಮಿಮಂ ಗ್ರನ್ಥಂ ಯಥೋದತಮ್ ।।  ೧೬೯೨ ।।  </div>
				<div class="verse">ನ ಕರ್ಮ ಕಾರಣಂ ಮುಕ್ತೇಃ ಕ್ಷಯಿಷ್ಣುತ್ವಸಮನ್ವಯಾತ್ ।।<br />ಕರ್ಮಸ್ವೇವ ನಿಯಚ್ಛನ್ತಿ ದೇವತಾಶ್ಚ ನ ಮುಕ್ತಿದಾ ।।  ೧೬೯೩ ।।  </div>
				<div class="verse">ಕರ್ಮಾಧಿಕೃತಿಹೇತುತ್ವಾದಗ್ನ್ಯಾದೇರ್ದೇವತಾತ್ಮನಃ ।। <br />ನಾಪ್ಯುತ್ಥಾಯೇಹ ಕರ್ಮಭ್ಯೋ ಬ್ರಹ್ಮ ಜ್ಞಾತುಂ ಕ್ಷಮೋ ನರಃ ।।  ೧೬೯೪ ।।  </div>
				<div class="verse">ಪ್ರತ್ಯಗಾತ್ಮಾಽಪ್ಯಸಂದೃಷ್ಟೋ ಮುಕ್ತ್ಯಾ ನೈವೋಪತಿಷ್ಠತೇ ।।<br />ದೇವತಾಜ್ಞಾಕರತ್ವೇನ ಬ್ರಹ್ಮವಿದ್ಯಾ ವಿರುಧ್ಯತೇ ।।  ೧೬೯೫ ।।  </div>
				<div class="verse">ಕರ್ಮಿಣಃ ಕರ್ಮಶೇಷತ್ವಂ ಸ್ವಾರಾಜ್ಯಂ ಬ್ರಹ್ಮವೇದನೇ ।।<br />ನಾತಃ ಸಮುಚ್ಚಯಾನ್ಮುಕ್ತಿರ್ನಾಪಿ ಸ್ಯಾತ್ಸಾ ವಿಕಲ್ಪತಃ ।।  ೧೬೯೬ ।।  </div>
				<div class="verse">ಸತಿ ಜ್ಞಾನೇ ತದುಭ್ಯಂ ತತ್ತು ನೈವೋಪಪದ್ಯತೇ ।।<br />ಋಣಾನಿ ಚಾನಪಾಕೃತ್ಯ ಕರ್ಮ ತ್ಯುಕ್ತುಂ ನ ಲಭ್ಯತೇ ।।  ೧೬೯೭ ।।  </div>
				<div class="verse">ಋಣಾನಿ ತ್ರೀಣ್ಯಪಾಕೃತ್ಯೇತ್ಯೇವಂ ಚ ಸ್ಮೃತಿಶಾಸನಮ್ ।। <br />ಏವಂ ನ ಕರ್ಮತೋ ಮೋಕ್ಷಃ ಕರ್ಮಣಃ ಕ್ಷಯವತ್ತ್ವತಃ ।।<br />ಜ್ಞಾನಾಭಾವಾನ್ನ ವಿಜ್ಞಾನಾನ್ನೋಭಾಭ್ಯಾಂ ತದಸಂಭವಾತ್ ।।  ೧೬೯೯ ।।  </div>
				<div class="verse">ವೀಕ್ಷ್ಯಾಪನ್ನಸ್ಯ ತಸ್ಯೈವ ಸಾಮರ್ಥ್ಯಂ ಜ್ಞಾನಕರ್ಮಣೋಃ ।।<br />ಉದ್ವಿಭಾವಯಿಷುಃ ಸಾಕ್ಷಾತ್ಪ್ರವೃ್ತ್ತೌಷಾ ಪರಾ ಶ್ರುತಿಃ ।।  ೧೭೦೦ ।।  </div>
				<div class="verse">ಲೋಕಮಾತ್ಮಾನಮೇವೇಮಮುಪಾಸೀತಾಽಽತ್ಮವಿದ್ಯಯಾ ।।<br />ಇತಿ ಸ್ಯಾದರ್ಥವತ್ತ್ವಾಯ ಸಮಾಧಿರ್ಜ್ಞಾನಕರ್ಮಣೋಃ ।।  ೧೭೦೧ ।।  </div>
				<div class="verse">ದ್ವೈತೇಕತ್ವಾತ್ಮಿಕಾವಸ್ಥಾ ವಿರಿಞ್ಚಾಖ್ಯಾ ಪರಾತ್ಮನಃ ।।<br />ವಿಜ್ಞಾನಕರ್ಮಾಭಿವ್ಯಙ್ಗ್ಯ ದ್ವೈತತ್ವಾತ್ಸಾ ಕ್ಷಯಾತ್ಮಿಕಾ ।।  ೧೭೦೨ ।।  </div>
				<div class="verse">ಅವಸ್ಥಾ ಯಾಽನಭಿವ್ಯಕ್ತಾ ತಸ್ಯೈವ ಪರಮಾತ್ಮನಃ ।।<br />ಅವಿಶೇಷಾತ್ಮಿಕಾ ಸಾಽಸ್ಯ ಕಾರಣತ್ವಾತ್ತ್ವನಶ್ವರೀ ।।  ೧೭೦೩ ।।  </div>
				<div class="verse">ತತ್ರೈವಂ ಸತಿ ಲೋಕೇಽಸ್ಮಿನ್ದ್ವೈತಾದ್ವೈತಾತ್ಮಸಂಸ್ಥಿತೌ ।।<br />ದ್ವೈತಾವಸ್ಥಾಮುಪಾಸ್ತೇ ಯಸ್ತಸ್ಯಾಸೌ ಕ್ಷೀಯತೇ ಧ್ರುವಮ್ ।।<br />ದ್ವೈತತ್ವಾದ್ಯಃ ಪುನರ್ಧೀಮಾನ್ಕರ್ಮಾವಸ್ಥಾಂ ಯಥೋದಿತಾಮ್ ।।  ೧೭೦೪ ।। </div>
				<div class="verse">ಅವ್ಯಕ್ತಾವಸ್ಥಾಮಾಪಾದ್ಯ ಸದೋಪಸ್ತೇ ಪರಾತ್ಮನಾ ।। <br />ನ ಕ್ಷೀಯತೇ ಕರ್ಮ ತಸ್ಯಾದ್ವೈತತ್ವಾದೇವ ಕಾರಣಾತ್ ।।  ೧೭೦೫ ।।  </div>
				<div class="verse">ಬ್ರಹ್ಮೋಪಾಸ್ತಿರ್ಭವೇದೇವಂ ಕರ್ಮ ಚಾನುಷ್ಠಿತಂ ಭವೇತ್ ।।  ೧೭೦೬ ।। <br />ವ್ಯಕ್ತಂ ಸಸಾಧನಂ ಕರ್ಮ ಬ್ರಹ್ಮಭಾವೇನ ಪಶ್ಯತಃ ।। <br />ನ ಕ್ಷೀಯತೇ ಕರ್ಮ ತಸ್ಯ ಸದೈಕಾತ್ಮ್ಯಾವಸಾನತಃ ।।  ೧೭೦೭ ।।  </div>
				<div class="verse">ಹಿರಣ್ಯಗರ್ಭವಿಜ್ಞಾನಕರ್ಮಣೋಃ ಪ್ರಥಮಃ ಕಿಲ ।।  ೧೭೦೮ ।।<br />ಸಮುಚ್ಚಯಸ್ತತೋಽನ್ಯೋಽಯಮವ್ಯಕ್ತಬ್ರಹ್ಮವಿದ್ಯಯಾ ।।<br />ವ್ಯಕ್ತಸೂತ್ರಾತ್ಮವಿದ್ಯಾಯಾಃ ಪರೋಽಪ್ಯೇಷ ಸಮುಚ್ಚಯಃ ।।  ೧೭೦೯ ।।  </div>
				<div class="verse">ದ್ವಯೋರ್ಯಥೋಕ್ತಯೋರ್ಮಧ್ಯೇ ಕತರೋಽಯಂ ಸಮುಚ್ಚಯಃ ।।<br />ಪ್ರಥಮೋಽಥ ದ್ವಿತೀಯೋ ವಾ ನ ನ್ಯಾಯೋಽಸ್ತ್ಯುಭಯೋರಪಿ ।।  ೧೭೧೦ ।।  </div>
				<div class="verse">ಪ್ರಥಮಶ್ಚೇತ್ತ್ವಯೈವೋಕ್ತಂ ಕ್ಷೀಯೇತೇ ಕಾಮಕರ್ಮಣೀ ।।<br />ನಿಃಶೇಷಭೋಗಭುಕ್ತತ್ವಾತ್ಕೃತ್ಸ್ನಪ್ರಾಪ್ತ್ಯಾ ದ್ವಯಾತ್ಮನಃ ।।  ೧೭೧೧ ।।  </div>
				<div class="verse">ವಿಶೀರ್ಯತೇ ತತಃ ಕಾರ್ಯಂ ಕೃತ್ಸ್ನಂ ಚ ಕಾರಣಂ ತಥಾ ।।<br />ತತಃ ಕ್ಷೇತ್ರಜ್ಞರೂಪಸ್ಯ ಸರ್ವಭೋಜ್ಯಾತಿಲಙ್ಘಿನಃ ।।  ೧೭೧೨ ।।  </div>
				<div class="verse">ಕೇವಲಾಜ್ಞಾನಮಾತ್ರೇಣ ವ್ಯವಧಾನಂ ಪರಾತ್ಮನಃ ।।<br />ಅಪ್ರಾಪ್ಯ ಪರಮಾತ್ಮಾನಮನ್ತರಾಲೇ ವ್ಯವಸ್ಥಿತಿಃ ।।  ೧೭೧೩ ।।  </div>
				<div class="verse">ಇಹ ತ್ವಕ್ಷಿತಿರೇವೋಕ್ತಾ ಭವತಾ ಜ್ಞಾನಕರ್ಮಣೋಃ ।।<br />ನ ಹಾಸ್ಯ ಕ್ಷೀಯತೇ ಕರ್ಮೇತ್ಯಸ್ಮಾದ್ಧ್ಯೇವೇತಿ ಚೋಕ್ತಿತಃ ।।  ೧೭೧೪ ।।  </div>
				<div class="verse">ಪೂರ್ವೋತ್ತರೋಕ್ತವಚಸೋರ್ವ್ಯಾಹತಿರ್ವಃ ಪ್ರಸಜ್ಯತೇ ।।<br />ಅಥ ದ್ವಿತೀಯೋಽಭಿಮತೋ ನ ತಥಾಽಪ್ಯುಪಪದ್ಯತೇ ।। . ೧೭೧೫ ।।  </div>
				<div class="verse">ಫಲಂ ತ್ವಯೈವ ವ್ಯಾಖ್ಯಾತಂ ದ್ವಿತೀಯಸ್ಯಾಃ ಸಮುಚ್ಚಿತೇಃ ।।  ೧೭೧೬ ।। <br />ದ್ವೈತೈಕತ್ವಧಿಯಾ ಮೃತ್ಯುಂ ಕಾಮಕರ್ಮಸ್ವಲಕ್ಷಣಮ್ ।।<br />ತೀರ್ತ್ವಾಽಽತ್ಮವಿದ್ಯಯಾ ವಿದ್ವಾನಮೃತತ್ವಂ ಸಮಶ್ನುತೇ ।।  ೧೭೧೭ ।।  </div>
				<div class="verse">ನ ಹಾಸ್ಯ ಕ್ಷೀಯತೇ ಕರ್ಮ ಯದ್ಯತ್ಕಾಮಯತೇಽಕ್ಷರಾತ್ ।।<br />ತತ್ತತ್ಸೃಜತ ಇತ್ಯುಕ್ತ್ಯೋಃ ಪೂರ್ವೋತ್ತರವಿರುದ್ಧತಾ ।।  ೧೭೧೮ ।।  </div>
				<div class="verse">ಕಾಮಕರ್ಮಕ್ಷಯೇ ಯಸ್ಮಾದಮೃತತ್ವಂ ಫಲಂ ಶ್ರುತಮ್ ।।<br />ಯದಾ ಸರ್ವೇ ಪ್ರಮುಚ್ಯುನ್ತ ಇತ್ಯೇವಂ ಬಹುಶಃ ಶ್ರುತೌ ।।  ೧೭೧೯ ।।  </div>
				<div class="verse">ಕಥಮೇತಿ ಸ ಕೈವಲ್ಯಮಕ್ಷಿತೌ ಕಾಮಕರ್ಮಣೋಃ ।।<br />ಕೈವಲ್ಯಾವಾಪ್ತೌ ಚ ಕಥಂ ತಯೋರಕ್ಷಿತಿರುಯ್ಯತೇ ।।  ೧೭೨೦ ।।  </div>
				<div class="verse">ಇತಶ್ಚ ವ್ಯಾಹತಿಃ ಸ್ಪಷ್ಟಾ ಬ್ರಹ್ಮವಿದ್ಯಾ ವಿರುಧ್ಯತೇ ।।<br />ದೇವತಾಜ್ಞಾಕರತ್ವೇನೇತ್ಯುಕ್ತಂ ಯತ್ಪ್ರಣಿಧಾನತಃ ।।  ೧೭೨೧ ।।  </div>
				<div class="verse">ಸಸಾಧನಮಿದಂ ಕರ್ಮ ಬ್ರಹ್ಮಭಾವೇನ ಪಶ್ಯತಃ ।।<br />ತದೇವ ಬ್ರಹ್ಮವಿಜ್ಞಾನಂ ಕಥಂ ನೇಹ ವಿರುಧ್ಯತೇ ।।  ೧೭೨೨ ।।  </div>
				<div class="verse">ಪೃರ್ವಂ ಕೃತ್ವಾಽಥ ತತ್ಕರ್ಮ ಪಶ್ಚಾದ್ಬ್ರಹ್ಮಾತ್ಮನೇಕ್ಷತೇ ।।<br />ವ್ಯುತ್ಥಾಯ ಕರ್ಮಣಃ ಕೊತ್ಸ್ನಾನ್ಮೋಕ್ಷಾಶಸೇತಿ ಚೇನ್ಮತಮ್ ।।  ೧೭೨೩ ।।  </div>
				<div class="verse">ಏವಂ ಸಮರ್ಥ್ಯಮಾನೇಽಪಿ ನ ಮುಕ್ತಿಃ ಕರ್ಮಣೋ ಭವೇತ್ ।। <br />ವ್ಯುತ್ಥಿತಸ್ಯೈವ ಕರ್ಮಭ್ಯೋ ಮುಕ್ತ್ಯಭ್ಯುಪಗಮತ್ವತಃ ।।  ೧೭೨೪ ।।  </div>
				<div class="verse">ಅಥ ಗಾರ್ದೃಸ್ಥ್ಯ ಏವಾಯಂ ಕರ್ಮಕಾಲೇ ವಿಭಿನ್ನಧೀಃ ।।<br />ಕರ್ಮ ಕೃತ್ವಾಽಥ ತಚ್ಛಾನ್ತೌ ಕರ್ಮ ಬ್ರಹ್ಮೇತಿ ವೇತ್ಸ್ಯತಿ ।।  ೧೭೨೫ ।।  </div>
				<div class="verse">ಏವಂ ಸಮಾದಧಾನಸ್ಯ ಕಾಮಿತೋಽರ್ಥೋ ನ ಸಿಧ್ಯತಿ ।।<br />ಪರಾಧೀನಮೃತೇರ್ಜುನ್ತೋರ್ಮುಕ್ತಿಃ ಸ್ಯಾತ್ಪಾಕ್ಷಿಕೀ ಯತಃ ।।  ೧೭೨೬ ।।  </div>
				<div class="verse">ಭೇದಂ ಪಶ್ಯನ್ಯದಿ ಮೃತೋ ಬದ್ಧ ಏವ ಭವೇನ್ನರಃ ।।<br />ಕರ್ಮ ಬ್ರಹ್ಮೇತಿ ಸಂಪಶ್ಯನ್ಮೃತಶ್ಚೇದ್ಬ್ರಹ್ಮಸಾದ್ಭವೇತ್ ।।  ೧೭೨೭ ।।  </div>
				<div class="verse">ಭೇದದೃಷ್ಟೇರ್ಬಲೀಯಸತ್ವಾತ್ತಸ್ಯಾಃ ಸ್ವಾಭಾವಿಕತ್ವತಃ ।।<br />ಇಚ್ಛಾತಶ್ಚಾಪಿ ಭಾವ್ಯತ್ವಾತ್ತದಾಽಪಿ ಸ್ಯಾನ್ನ ನಿರ್ವೃತಿಃ ।।  ೧೭೨೮ ।।  </div>
				<div class="verse">ಕುರ್ವಾಣ ಏವ ಚೇತ್ಕರ್ಮ ಕರ್ಮ ಬ್ರಹ್ಮೇತಿ ಪಶ್ಯತಿ ।।<br />ದೇವತಾಜ್ಞಾಕರತ್ವೇನ ಬ್ರಹ್ಮವಿದ್ಯಾ ವಿಹನ್ಯತೇ ।।  ೧೭೨೯ ।।  </div>
				<div class="verse">ಇತ್ಯುಕ್ತಿರ್ವೋ ವಿರುಧ್ಯೇತ ಪೂರ್ವೋತ್ತರವಿಘಾತತಃ ।।<br />ಅಪಾಸ್ತದೇವತಾತ್ಯಕ್ತದ್ರವ್ಯಂ ಕರ್ಮಾಪಿ ದುರ್ಘಟಮ್ ।।  ೧೭೩೦ ।।  </div>
				<div class="verse">ತ್ಯಕ್ತದ್ರವ್ಯಾದಿಸಂಭೇದದೃಷ್ಟ್ಯೈವ ನಿಯತತ್ವತಃ ।।<br />ಯಾಗಾದಿಕರ್ಮಣಸ್ತಸ್ಮಾದಸಮೀಚೀನಮುಚ್ಯತೇ ।।  ೧೭೩೧ ।।  </div>
				<div class="verse">ಸಸಾಧನಮಿದಂ ಕರ್ಮ ಬ್ರಹ್ಮೈವೇತಿ ಸಮೀಕ್ಷಣಮ್ ।।<br />ಈದೃಙ್ನ ಲೋಕೇ ವೇದೇಽಪಿ ಪ್ರಸಿದ್ಧಂ ಕರ್ಮ ಕುತ್ರಚಿತ್ ।।  ೧೭೩೨ ।।  </div>
				<div class="verse">ಆತ್ಮಾನಮಿತ್ಯತೋ ವಾಕ್ಯಾತ್ಕರ್ಮೇದೃಕ್ಚೇತ್ಪ್ರಸೇತ್ಸ್ಯತಿ ।।<br />ವಾಕ್ಯಭೇದಪ್ರಸಙ್ಗತ್ವಾನ್ನೈವಮಪ್ಯುಪಪದ್ಯತೇ ।।  ೧೭೩೩ ।।  </div>
				<div class="verse">ಏವಂವಿಧಸ್ಯ ಕರ್ಮತ್ವಮುಪಾಸ್ತಿಂ ಚಾಽಽತ್ಮನಸ್ತಥಾ ।। <br />ಉಭಯಂ ವಿದಧದ್ವಾಕ್ಯಂ ಭಿದ್ಯೇತೈವ ನ ಸಂಶಯಃ ।।  ೧೭೩೪ ।।  </div>
				<div class="verse">ಬ್ರಹ್ಮಾರ್ಪಣಮಿತಿ ವಚೋ ಯಥೋಕ್ತೇನೈವ ವರ್ತ್ಮನಾ ।।<br />ನಿರ್ಧಾರಿತಾರ್ಥಂ ಜಾನೀಯಾತ್ಸ್ಫುಟನ್ಯಾಯಸಮಾಶ್ರಯಾತ್ ।।  ೧೭೩೫ ।।  </div>
				<div class="verse">ಪೂರ್ವಾಭ್ಯಾಮನ್ಯ ಏವಾಯಂ ತೃತೀಯಶ್ಚೇತ್ಸಮುಚ್ಚಯಃ ।।<br />ಶ್ರುತೌ ಸ್ಮೃತೌ ವಾ ಲೋಕೇ ವಾ ಸಿದ್ಧಶ್ಚೇದಸ್ತು ನಾನ್ಯಥಾ ।।  ೧೭೩೬ ।।  </div>
				<div class="verse">ತಸ್ಮಾದಸದಿದಂ ಗೀತಮಾತ್ಮಾನಮಿತಿ ಯದ್ವಚಃ ।।<br />ತತ್ಸಮುಚ್ಚಯಸಿದ್ಧ್ಯರ್ಥಮಿತ್ಯೇತಚ್ಚೋಕ್ತಯುಕ್ತಿತಃ ।।  ೧೭೩೭ ।।  </div>
				<div class="verse">ಕಾರ್ಯಲಿಙ್ಗಸಮುಚ್ಛಿತ್ತಿಃ ಫಲಂ ನಾಽಽದ್ಯಸಮುಚ್ಚಿತೇಃ ।।<br />ಯುಕ್ತ್ಯಾ ಕಲ್ಪಯಿತುಂ ಶಕ್ಯಂ ಶ್ರುತಿವಾಕ್ಯವಿರೋಧತಃ ।।  ೧೭೩೮ ।।  </div>
				<div class="verse">ದ್ವೈತೈಕತ್ವಾತ್ಮವಿಜ್ಞಾನಕರ್ಮಾನುಷ್ಠಾಯಿನಃ ಪಿತುಃ ।।<br />ಪುತ್ರೇ ನ್ಯಸ್ತಾತ್ಮಭಾರಸ್ಯ ಮರಣಾತ್ಪರತಃ ಫಲಮ್ ।।  ೧೭೩೯ ।। </div>
				<div class="verse">ಪೃಥಿವ್ಯೈ ಚೈನಮಿತ್ಯಾದಿ ತ್ರ್ಯನ್ನಾತ್ಮಾವಾಪ್ತಿಲಕ್ಷಣಮ್ ।।<br />ಶ್ರೂಯತೇ ಸ್ಪಷ್ಟವಚನಂ ದೇಹಾದೇರ್ನಾಶನಂ ಕುತಃ ।।  ೧೭೪೦ ।।  </div>
				<div class="verse">ನ ಚಾಪ್ಯತಿಕ್ರಮಾರ್ಥತ್ವಂ ಜಯ್ಯ ಇತ್ಯಸ್ಯ ಯುಕ್ತಿಮತ್ ।। <br />ತಸ್ಯಾಽಽವಿಶತಿವಾಕ್ಯೇನ ವಿರೋಧಾದೇವ ಕಾರಣಾತ್ ।।  ೧೭೪೧ ।।  </div>
				<div class="verse">ಮತಂ ತ್ರ್ಯನ್ನಾತ್ಮಸಂಪ್ರಾಪ್ತೇರೂರ್ಧ್ವಂ ಭೋಗಸ್ಯ ಭುಕ್ತಿತಃ ।। <br />ಸಾಮರ್ಥ್ಯಾತ್ಕಲ್ಪ್ಯತೇ ಕಾರ್ಯಂ ಪ್ರಾಣಾನಾಂ ನಾಶನಂ ಪಿತುಃ ।।  ೧೭೪೨ ।।  </div>
				<div class="verse">ನೈವಂ ಸ್ಯಾದ್ಬ್ರಹ್ಮಬೋಧಸ್ಯ ನಿಷ್ಫಲತ್ವಪ್ರಸಙ್ಗತಃ ।।<br />ವಿದ್ಯಾಫಲಸ್ಯ ಸಂಪ್ರಾಪ್ತೇಃ ಪ್ರಾಗಪಿ ಬ್ರಹ್ಮಬೋಧತಃ ।।  ೧೭೪೩ ।।  </div>
				<div class="verse">ಸಂಸಾರಾನರ್ಥನಾಶೋ ಹಿ ವಿದ್ಯಾಯಾಃ ಪ್ರಾರ್ಥ್ಯತೇ ಫಲಮ್ ।।<br />ವಿದ್ಯಾಮೃತೇಽಪಿ ತಚ್ಚೇತ್ಸ್ಯಾದ್ಧ್ರುವಂ ವಿದ್ಯಾ ನಿರರ್ಥಿಕಾ ।।  ೧೭೪೪ ।।  </div>
				<div class="verse">ಧ್ವಾನ್ತನಾಶೋಽಥ ವಿದ್ಯಾಾಯಾಃ ಕಾರ್ಯಂ ಚೇದಭಿಧೀಯತೇ ।।<br />ಸರ್ವಾನರ್ಥಸ್ಯ ನಷ್ಟತ್ವಾತ್ಕಿಮನ್ಯತ್ಸ್ಯಾತ್ತಮೋಹುತೇಃ ।।  ೧೭೪೫ ।।  </div>
				<div class="verse">ಉತ್ಖಾತದನ್ತೋರಗವದವಿದ್ಯಾ ಕಿಂ ಕರಿಷ್ಯತಿ ।।<br />ವಿದ್ಯಮಾನಾಽಪಿ ವಿಧ್ವಸ್ತತೀವ್ರಾನರ್ಥಪರಂಪರಾ ।।  ೧೭೪೬ ।।  </div>
				<div class="verse">ಕಾಮಕರ್ಮಾದಿವಿಧ್ವಸ್ತೌ ನಾವಿದ್ಯಾಽನರ್ಥಭುಕ್ತಯೇ ।।<br />ಪ್ರತೀಚೋಽಲಮೃತೇ ಕಾರ್ಯಂ ಕಾರಣಂ ನ ಹಿ ಕಾರಣಮ್ ।।  ೧೭೪೭ ।।  </div>
				<div class="verse">ವಿದ್ಯಮಾನಾ ಪುನಃ ಕಾಮಂ ಕರ್ಮ ಚಾಪಿ ಪ್ರವರ್ತಯೇತ್ ।।<br />ಅವಿದ್ಯೇತಿ ಮತಂ ಚೇತ್ಸ್ಯಾನ್ನೈವಮಪ್ಯುಪಪದ್ಯತೇ ।।  ೧೭೪೮ ।।  </div>
				<div class="verse">ಅವಿದ್ಯಾ ವಿದ್ಯಮಾನಾ ಚೇಚ್ಛಕ್ತೋತ್ಪಾದಯಿತುಂ ಬಲಾತ್ ।।<br />ನಾಶಕದ್ರಕ್ಷಿತುಂ ನಾಶಾತ್ಕಥಂ ತೇ ಕಾಮಕರ್ಮಣೀ ।।  ೧೭೪೯ ।। </div>
				<div class="verse">ಅಥ ಕಾರಣಸಂಸರ್ಗೋ ನಾಶಶಬ್ದೇನ ಭಣ್ಯತೇ ।।<br />ಸರ್ವಾನ್ಪ್ರತ್ಯವಿಶಿಷ್ಟತ್ವಾತ್ಫಲಂ ತನ್ನ ಸಮುಚ್ಚಿತೇಃ ।।  ೧೭೫೦ ।।  </div>
				<div class="verse">ತಸ್ಮಾತ್ಸಂಘಾತವಿಧ್ವಂಸೋ ನಿರ್ಯುಕ್ತಿಕ ಇಹೋಚ್ಯತೇ ।।<br />ಅಥ ಸತ್ಯಪಿ ಸಂಮೋಹೇ ಸಂಘಾತಶ್ಚೇದ್ವಿಶೀರ್ಯತೇ ।।  ೧೭೫೧ ।।  </div>
				<div class="verse">ದೇಹಹೇತ್ವನ್ತರಾಭಾವಾದ್ಭೂಯೋಽಪಿ ವಿಫಲೈವ ಧೀಃ ।। <br />ಆನರ್ಥಕ್ಯಂ ಬ್ರಹ್ಮಧಿಯೋ ನ ಚ ಯುಕ್ತಂ ಕಥಂಚನ ।। </div>
				<div class="verse">ನಿಃಶೇಷೋಪನಿಷತ್ಕಾಣ್ಡನೈರರ್ಥಕ್ಯಪ್ರಸಙ್ಗತಃ ।।  ೧೭೫೨ ।। <br />ಅಪಿ ಚ ಧ್ವಸ್ತನಿಃಶೇಷಕಾರ್ಯಪ್ರಾಣಾದಿಸಾಧನಃ ।। </div>
				<div class="verse">ಶ್ರವಾಣಾದಿ ಕಥಂ ಕುರ್ಯಾದ್ಬ್ರಹ್ಮವಿದ್ಯೋಪಲಬ್ಧಯೇ ।।  ೧೭೫೩ ।। <br />ವೈರಾಗ್ಯಾತಿಶಯಾರ್ಥತ್ವಾದ್ಗೌಣಂ ಚೇನ್ನಾಶನಂ ಮತಮ್ ।। </div>
				<div class="verse">ಸ್ವವ್ಯಾಖ್ಯಾನವಿರೋಧಿತ್ವಾನ್ನೈವಮಪ್ಯುಪಪದ್ಯತೇ ।।  ೧೭೫೪ ।। <br />ಅತ್ರೈವ ಸಂನಿಮಜ್ಜನ್ತಿ ಪ್ರಾಣಾಃ ಸರ್ವೇ ಸ್ವಕಾರಣೇ ।। </div>
				<div class="verse">ಮೃತಃ ಶೇತೇ ಸ ಆಧ್ಮಾತೋ ಜೀವತೈತದ್ವಿರುಧ್ಯತೇ ।।  ೧೭೫೫ ।। <br />ಫಲಂ ಚೈತತ್ತ್ವಯೈವೋಕ್ತಂ ಪ್ರಥಮಾಯಾಃ ಸಮುಚ್ಚಿತೇಃ ।। </div>
				<div class="verse">ತಸ್ಮಾನ್ನ ಜೀವತೋ ವಾಚ್ಯಂ ಗೌಣಂ ವಿಶರಣಂ ತ್ವಯಾ ।।  ೧೭೫೬ ।। <br />ಅತ್ರೈವೇತಿ ಫಲಂ ಚೋಕ್ತ್ವಾ ಪ್ರಥಮಾಯಾಃ ಸಮುಚ್ಚಿತೇಃ ।। </div>
				<div class="verse">ವ್ಯುತ್ಥಿತಸ್ಯಾಖಿಲಾದ್ಭೋಜ್ಯಾನ್ನಾಮಮಾತ್ರಾವಶೇಷಿಣಃ ।।  ೧೭೫೭ ।। <br />ಪರಮಾತ್ಮಾಪರಿಜ್ಞಾನಮಾತ್ರಯಾಽನಾಪ್ತನಿರ್ದ್ವಯಃ ।। </div>
				<div class="verse">ಬ್ರಹ್ಮವಿದ್ಯಾಽತ ಆರಬ್ಧಾ ಬ್ರಹ್ಮಾವಿದ್ಯಾನಿವೃತ್ತಯೇ ।।  ೧೭೫೮ ।। <br />ಏತತ್ತ್ವದೀಯಂ ವ್ಯಾಖ್ಯಾನಂ ತದ್ವಿರುದ್ಧಮಿದಂ ವಚಃ ।।<br />ಸಂಘಾತಸ್ಯ ವಿಶರಣಂ ಜೀವತಶ್ಚೇತಿ ದುಃಸ್ಥಿತಮ್ ।।  ೧೭೫೯ ।।  </div>
				<div class="verse">ನಿಷಿದ್ಧಷಡ್ವಿಕಾರಸ್ಯ ಶ್ರುತ್ಯೈವ ಪರಮಾತ್ಮನಃ ।।<br />ಅವಿದ್ಯಾ ತದ್ವಿಕಾರಶ್ಚ ನ ಯುಕ್ತಸ್ತೂಷರಾದಿವತ್ ।।  ೧೭೬೦ ।।  </div>
				<div class="verse">ಹಿರಣ್ಯಗರ್ಭದ್ವಾರೈವ ಮುಕ್ತಿರಿತ್ಯಪಿ ಯದ್ವಚಃ ।।<br />ತಸ್ಯಾಪಿ ದುಷಣಂ ಜ್ಞೇಯಂ ಯಥೋಕ್ತಾನ್ಯಾಯವರ್ತ್ಮನಾ ।।  ೧೭೬೧ ।।  </div>
				<div class="verse">ಹಿರಣ್ಯಗರ್ಭವದ್ಯಸ್ಮಾತ್ಕ್ರಿಮ್ಯಾದೇರಪಿ ಸಂಗತಿಃ ।।<br />ಬ್ರಹ್ಮಾತ್ಮಲಕ್ಷಣಾಽಸಾಧ್ವೀ ತೇನೇಯಂ ಕಲ್ಪನಾ ಕೃತಾ ।।  ೧೭೬೨ ।।  </div>
				<div class="verse">ಸಂಸಾರಿತಾಽವಿಶಿಷ್ಟೈವ ಮೋಕ್ಷಾದರ್ವಾಕ್ಷು ಭೂಮಿಷು ।।<br />ಬ್ರಹ್ಮಾ ವಿಶ್ವಸೃಜೋ ಧರ್ಮ ಇತ್ಯಾದಿವಚನಾನ್ಮನೋಃ ।।  ೧೭೬೩ ।।  </div>
				<div class="verse">ವಿದ್ಯಾಂ ಚೇತ್ಯಾದಿಮನ್ರೋಽಪಿ ನ ಸಮುಚ್ಚಯಬೋಧಕಃ ।।<br />ಪರಸ್ಪರವಿರೋಧಿತ್ವಾನ್ನ ಸಹಾವಸ್ಥಿತಿಸ್ತಯೋಃ ।।  ೧೭೬೪ ।।  </div>
				<div class="verse">ಕತ್ವಾಯೋಗಾತ್ಪೂರ್ವಕಾಲತ್ವಮವಿದ್ಯಾಯಾಃ ಪ್ರತೀಯತೇ ।।<br />ಸ್ವಾಭಾವಿಕಂ ಕರ್ಮ ಮೃತ್ಯುರ್ವಿದ್ಯಾ ಶಾಸ್ರೀಯಮುಚ್ಯತೇ ।।  ೧೭೬೫ ।।  </div>
				<div class="verse">ಮೃತ್ಯುಃ ಸ್ವಾಭಾವಿಕಂ ಜ್ಞಾನಂ ಶಾಸ್ರೀಯಂ ಸಂಭವಸ್ತಥಾ ।।<br />ಶಾಸ್ರೀಯೇಣೇತರತ್ತೀರ್ತ್ವಾ ವಿದ್ಯಯಾಽಮೃತಮಶ್ನುತೇ ।।  ೧೭೬೬ ।।  </div>
				<div class="verse">ನಾವಿರತೋ ದುಶ್ಚರಿತಾದಿತಿ ಚಾಽಽಗಮಿಕಂ ವಚಃ ।।<br />ತಪಸಾ ಕಲ್ಮಷಂ ಹನ್ತಿ ವಿದ್ಯಯಾಽಮೃತಮಶ್ನುತೇ ।।  ೧೭೬೭ ।।  </div>
				<div class="verse">ತಸ್ಮಾತ್ಸಮುಚ್ಚಯಾಶೇಹ ಕಾರ್ಯಾ ನಾಕ್ಷರಸಂಶ್ರಯಾತ್ ।।<br />ಅಪ್ರಮಾಣಂ ಬ್ರುವಾಣಸ್ತು ನಾಸ್ಮಾಭಿರ್ವಿನಿವಾರ್ಯತೇ ।।  ೧೭೬೮ ।।  </div>
				<div class="verse">ತಸ್ಮಾದ್ವ್ಯುತ್ಥಾಯ ಕರ್ಮಭ್ಯಃ ಪ್ರತ್ಯಕ್ಪ್ರವಣಬುದ್ಧಯಃ ।।<br />ಪ್ರತ್ಯಗ್ಯಾಥಾತ್ಮ್ಯವಿಜ್ಞಾನಾನ್ನಿರ್ವಾನ್ತೀತ್ಯೇಷ ನಿಶ್ಚಯಃ ।।  ೧೭೬೯ ।।  </div>
				<div class="verse">ಅಪುಣ್ಯಪುಣ್ಯೋಪರಮೇ ಯಂ ಪುನರ್ಭವನಿರ್ಭಯಾಃ ।।<br />ಶಾನ್ತಾಃ ಸಂನ್ಯಾಸಿನೋ ಯಾನ್ತಿ ತಸ್ಮೈ ಮೋಕ್ಷಾತ್ಮನೇ ನಮಃ ।।  ೧೭೭೦ ।।  </div>
				<div class="verse">ನ ಚೇಹ ಲೋಕಶಬ್ದೇನ ಕಶ್ಚಿದನ್ಯೋಽಭಿಧೀಯತೇ ।।<br />ಪರಾತ್ಮನಃ ಸ್ವಶಬ್ದೇನ ವಿಶೇಷಣಸಮನ್ವಯಾತ್ ।।  ೧೭೭೧ ।। </div>
				<div class="verse">ಆತ್ಮಾನಮೇವೇತಿ ತಥಾ ಚಾಽಽತ್ಮಶಬ್ದೋ ವಿಶೇಷಣಮ್ ।।<br />ಲೋಕಸ್ಯ ಗ್ರಹಣಂ ತಸ್ಮಾನ್ನ ಕರ್ಮಸಮವಾಯಿನಃ ।।  ೧೭೭೨ ।।  </div>
				<div class="verse">ವಿದ್ಯಾಪ್ರಕರಣೇ ಚೋರ್ಧ್ವಮಾತ್ಮನೈವ ವಿಶೇಷಣಾತ್ ।।<br />ಯೇಷಾಂ ನೋ ಹ್ಯಯಮಾತ್ಮೇತಿ ಕಾರ್ಯಲೋಕನಿವೃತ್ತಯೇ ।।  ೧೭೭೩ ।।  </div>
				<div class="verse">ಅಸ್ಮಾದ್ಧ್ಯೇವೇತಿ ಲಿಙ್ಗಾಚ್ಚೇಲ್ಲೋಕೋಽನ್ಯಃ ಸ್ಯಾತ್ಪರಾತ್ಮನಃ ।।<br />ಸ್ವಲೋಕಸ್ಯಾರ್ಥವಾದತ್ವಾನ್ನೈವಮಪ್ಯುಪಪದ್ಯತೇ ।।  ೧೭೭೪ ।।  </div>
				<div class="verse">ಸಾಧನಾನ್ತರಸಂಭಾವ್ಯಂ ಯಾವತ್ಸಂಭಾವ್ಯತೇ ಫಲಮ್ ।।<br />ಕೃತ್ಸ್ನಂ ತದಾತ್ಮನೋ ಲೋಕಾತ್ಸಿದ್ಧಮಸ್ಯೇತಿ ನೂಯತೇ ।।  ೧೭೭೫ ।।  </div>
				<div class="verse">ಯೋಽಕಾಮ ಇತಿ ವಾಕ್ಯೇನ ಹ್ಯಮೇವಾರ್ಥ ಉಚ್ಯತೇ ।।<br />ಸರ್ವಂ ಕರ್ಮಾಖಿಲಮಿತಿ ಸ್ಮೃತೇರಪಿ ಶುಭಂ ವಚಃ ।।  ೧೭೭೬ ।।  </div>
				<div class="verse">ಯದ್ಯಕೃತ್ಸ್ರೋಽಪರಿಜ್ಞಾನಾಜ್ಜ್ಞಾನಾತ್ಕಾರ್ತ್ಸ್ನ್ಯಂ ಸಮಶ್ರ್ನುತೇ ।।<br />ಆತ್ಮಶಬ್ದಪ್ರಯೋಗೋಽಯಂ ತದಾ ಲೋಕೇ ಸಮಞ್ಜಸಃ ।।  ೧೭೭೭ ।।  </div>
				<div class="verse">ಅನ್ಯಥಾಽವ್ಯಾಕೃತಾವಸ್ಥಾಲ್ಲೋಕಾದಿತಿ ವದೇಚ್ಛ್ರುತಿಃ ।।<br />ಬ್ರಹ್ಮಲೋಕನಿರಾಸಾರ್ಥಂ ವಚಃ ಸ್ಯಾತ್ಸವಿಶೇಷಣಮ್ ।।  ೧೭೭೮ ।। </div>
				<div class="verse">ನಾನ್ಯಸ್ಮಿನ್ಪ್ರಕೃತೇಽನ್ಯೋಽರ್ಥೋ ವಿರಹಯ್ಯ ವಿಶೇಷಣಮ್ ।।<br />ಗ್ರಹೀತುಂ ಸುಧಿಯಾ ಶಕ್ಯೋ ವೈಶ್ವಾನರವರಾದೃತೇ ।।  ೧೭೭೯ ।।  </div>
				<div class="verse">ಉಕ್ತೇನ ವಚಸಾ ತಾವತ್ಸ್ವಾರಾಜ್ಯಂ ವಿದುಷೋಽವದತ್ ।। <br />ಕಥಂ ನೂಪಕರೋತ್ಯಜ್ಞೋ ದೇವಾದೀನಿತಿ ಭಣ್ಯತೇ ।।  ೧೭೮೦ ।।  </div>
				<div class="verse">ವರ್ಣಾಶ್ರಮಾಭಿಮಾನೀ ಸನ್ನತತ್ತ್ವಜ್ಞಃ ಪರಾಙ್ಭತಿಃ ।।<br />ಕಾನೇಷೋಽವತಿ ಪಶುವತ್ಕರ್ಮಭಿಃ ಕೈಶ್ಚ ಸರ್ವದಾ ।।  ೧೭೮೧ ।।  </div>
				<div class="verse">ಸರ್ವೇಶ್ವರೇಶಿತಾ ತಾವತ್ಪೂರ್ವಶ್ರುತ್ಯೋಪವರ್ಣಿತಾ ।।<br />ಯಥಾ ತ್ವಜ್ಞಸ್ಯ ಪಾರಾರ್ಥ್ಯಂ ತಥೇದಾನೀಂ ಪ್ರಪಞ್ಚಯತೇ ।।  ೧೭೮೨ ।।  </div>
				<div class="verse">ಅಜ್ಞಾತಾತ್ಮಾ ಹ್ಯವಿದ್ಯೋತ್ಥಸಂಘಾತೋ ದೇಹಲಿಙ್ಗವಾನ್ ।।<br />ಆತ್ಮಲೋಕಾಭಿಧಾನಾಭ್ಯಾಂ ದೇಹಾನ್ತೋಽತ್ರಾಭಿಧೀಯತೇ ।।  ೧೭೮೩ ।।  </div>
				<div class="verse">ಯಾಗಾದಿಕಾರ್ಯಂ ದೇವಾದೇರ್ದೇಹಲಿಙ್ಗದ್ವಯಾದೃತೇ ।।<br />ನಾನ್ಯಥಾ ಯುಜ್ಯತೇ ಯಸ್ಮಾದತಸ್ತದ್ವಾನಿಹೋಚ್ಯತೇ ।।  ೧೭೮೪ ।।  </div>
				<div class="verse">ಕರ್ಮಣಾಽನಾರ್ಜಿತೋ ಯಸ್ಮಾನ್ನ ಕಶ್ಚಿದುಪಕಾರಕೃತ್ ।।<br />ಗೃಹೀ ದೇವಾದಿಭಿಸ್ತಸ್ಮಾದಾರ್ಜಿತೋಽಭೂತ್ಸ್ವಕರ್ಮಭಿಃ ।।  ೧೭೮೫ ।।  </div>
				<div class="verse">ದೇವಾದಯೋಽಪಿ ಗೃಹಿಣಾ ತದ್ವದೇವ ಸ್ವಕರ್ಮಭಿಃ ।।<br />ಆರ್ಜಿತಾ ಏವ ವಿಜ್ಞೇಯಾಸ್ತನ್ನಿಮಿತ್ತಫಲೇಕ್ಷಣಾತ್ ।।  ೧೭೮೬ ।।  </div>
				<div class="verse">ಕರ್ತ್ರೇಹ ಯತ್ಕೃತಂ ಕಾರ್ಯಂ ತದ್ಭೋಗಾಯಾವಕಲ್ಪತೇ ।।<br />ಅಕೃತಾಭ್ಯಾಗಮೋ ಯಸ್ಮಾತ್ಕೃತನಾಶಶ್ಚ ನೇಷ್ಯತೇ ।।  ೧೭೮೭ ।।  </div>
				<div class="verse">ಕರ್ತುತ್ವಂ ಚಾಸ್ಯಾವಿದ್ಯಾತೋ ನ ಸ್ವತಃ ಕರ್ತೃತಾಽಽತ್ಮನಃ ।।<br />ಕರ್ತೇವ ಭೋಕ್ತಾಽಪ್ಯಜ್ಞಃಸ್ಯಾದ್ವಿದ್ಯಾಯಾಂ ದ್ವಯಮಪ್ಯಸತ್ ।।  ೧೭೮೮ ।।  </div>
				<div class="verse">ಅಭುಕ್ತಸ್ಯಾಪ್ಯುಪಾತ್ತಸ್ಯ ಹ್ಯವಿದ್ಯಾಪಿಹಿತಾತ್ಮನಾಮ್ ।।<br />ಆತ್ಮಯಾಥಾತ್ಮ್ಯವಿಜ್ಞಾನಾತ್ಕರ್ಮಣೋಽತಃ ಕ್ಷಯೋ ಭವೇತ್ ।।  ೧೭೮೯ ।।  </div>
				<div class="verse">ಸರ್ವಂ ಸರ್ವಸ್ಯ ಕಾರ್ಯಂ ಸ್ಯಾತ್ಸರ್ವಂ ಸರ್ವಸ್ಯ ಕಾರಣಮ್ ।।<br />ಅಸಂಹತಂ ಮಿಥೋ ನಾಲಂ ಜಡಂ ವಸ್ತು ಪ್ರವರ್ತಿತುಮ್ ।।  ೧೭೯೦ ।। </div>
				<div class="verse">ಸರ್ವಃ ಸರ್ವಸ್ಯ ಭೋಕ್ತೈವ ಚಿತ್ಪ್ರಾಧಾನ್ಯವಿವಕ್ಷಯಾ ।।<br />ಬಾಹ್ಯೋಪರಕ್ತಬುದ್ಧೀನಾಂ ಭೋಗಶ್ಚಿದವಸಾನತಾ ।।  ೧೭೯೧ ।।  </div>
				<div class="verse">ಮಧುಬ್ರಾಹ್ಮಣವಿದ್ಯಾಯಾಮಿದಮೇವ ಪ್ರವಕ್ಷ್ಯತೇ ।।<br />ವಸ್ತ್ವೈಕಾತ್ಮ್ಯಪ್ರಸಿದ್ಧ್ಯರ್ಥಂ ಪ್ರಾಧಾನ್ಯೇನಾತಿಯತ್ನತಃ ।।  ೧೭೯೨ ।।  </div>
				<div class="verse">ಏವಂ ಸತ್ಯಯಮಾತ್ಮೇತಿ ಸಂಹತೋ ಜಗದಾತ್ಮನಾ ।।<br />ಲೋಕೋ ಭೋಜ್ಯಃ ಪಶುರ್ಜ್ಞೇಯೋ ದೇವಾದೇರುಷಕಾರಕಃ ।।  ೧೭೯೩ ।।  </div>
				<div class="verse">ದೇವಾದಿಭಿರುಪಾತ್ತೋಽಯಮಿತ್ಯೇತದ್ಗಮ್ಯತೇ ಕುತಃ ।। <br />ಅಸ್ಯಾರ್ಥಸ್ಯ ಪ್ರಸಿದ್ಧ್ಯರ್ಥಂ ಸ ಯದಿತ್ಯಾದಿ ಭಣ್ಯತೇ ।।  ೧೭೯೪ ।।  </div>
				<div class="verse">ಯೋ ದೇವತಾ ಸಮುದ್ದಿಶ್ಯ ದ್ರವ್ಯತ್ಯಾಗಃ ಸ ಉಚ್ಯತೇ ।।<br />ಯಾಗ ಆಸೇಚನಾಧಿಕ್ಯಾದ್ಧೋಮಾಖ್ಯಃ ಸ್ಯಾತ್ಸ ಏವ ತು ।।  ೧೭೯೫ ।।  </div>
				<div class="verse">ಲೋಕತ್ವಸ್ಯ ವಿಧೇಯತ್ವಾದ್ಯಜ್ಜುಹೋತೀತ್ಯನೂದ್ಯತೇ ।। <br />ನಾನೂಕ್ತಿಂ ಕೇಚಿದಿಚ್ಛನ್ತಿ ದೇವಾದ್ಯಾರ್ಜಿತಸಿದ್ಧಯೇ ।।  ೧೭೯೬ ।।  </div>
				<div class="verse">ನಾವಶ್ಯಕಾರ್ಯತಾ ಚೈಷಾಂ ಸಿದ್ಧಾಽತೋಽನ್ಯತ್ರ ಮಾನತಃ ।।<br />ನಿತ್ಯತ್ವಾದ್ಧೇತುವಚನಂ ನ ಯುಕ್ತ್ಯಾಽತೋಽವಗಮ್ಯತೇ ।।  ೧೭೯೭ ।।  </div>
				<div class="verse">ಯಚ್ಚಾಪ್ಯಹರಹರ್ವೇದಮನುಬ್ರೂತೇ ಪ್ರಯತ್ನವಾನ್ ।। <br />ಋಷೀಣಾಂ ತೇನ ಲೋಕೋಽಯಂ ಗೃಹಸ್ಥೋ ಭೋಜ್ಯ ಉಚ್ಯತೇ ।।  ೧೭೯೮ ।।  </div>
				<div class="verse">ಉತ್ತರೇಷ್ವಪಿ ವಾಕ್ಯೇಷು ಸಮಾನಾ ಯೋಜನೇಕ್ಷ್ಯತಾಮ್ ।।<br />ಅಕ್ಷರಾಣಾಂ ನ ತತ್ರಾಸ್ತಿ ವಸ್ತು ಕಿಂಚಿತ್ತಿರೋಹಿತಮ್ ।।  ೧೭೯೯ ।।  </div>
				<div class="verse">ಯಸ್ಮಾತ್ಸರ್ವಾಣಿ ಭೂತಾನಿ ಸರ್ವದೋಷಕರೋತ್ಯಯಮ್ ।।<br />ಅವಿನಾಶಮತಸ್ತಾನಿ ತಸ್ಯೇಚ್ಛನ್ತ್ಯಾತ್ಮದೇಹವತ್ ।।  ೧೮೦೦ ।।  </div>
				<div class="verse">ಸ್ವಕರ್ಮಾರ್ಜಿತಸಂಭೋಗದಾಯಿತ್ವೇಽಸ್ತಿ ನ ಕಶ್ಚನ ।।<br />ದೇವಾದೀನಾಂ ವಿಶೇಷೋಽತ್ರ ಗೃಹಸ್ಥಸ್ವಾತ್ಮದೇಹಯೋಃ ।।  ೧೮೦೧ ।।  </div>
				<div class="verse">ಬ್ರಹ್ಮವಿದ್ಯಾಹುತಾಶೇನ ವಿನಾಶೋಽಸ್ಯಾಪ್ಯಕರ್ತುತಾ ।।<br />ಅಯಂ ನಾಶೋ ಮಹಾನಸ್ಯ ಹ್ಯನ್ಯಃ ಶಕ್ಯಾಶ್ಚಿಕಿತ್ಸಿತುಮ್ ।।  ೧೮೦೨ ।।  </div>
				<div class="verse">ಅತಃ ಶ್ರುತಿವಚೋ ನ್ಯಾಯ್ಯಂ ತಸ್ಮಾದೇಷಾಮಿತೀರಿತಮ್ ।।<br />ಮಾ ಭೂತ್ಸರ್ವಸ್ವಹಾನಿರ್ನೋ ಬ್ರಹ್ಮಯಾಥಾತ್ಮ್ಯವಿದ್ಯಯಾ ।।  ೧೮೦೩ ।।  </div>
				<div class="verse">ಅವಶ್ಯಮೃಣವತ್ಕೃತ್ಯಂ ಯಾವಜ್ಜೀವಾದಿವಾಕ್ಯತಃ ।।<br />ಯಥೋಕ್ತಂ ವಿದಿತಂ ವೇದೇ ತಥಾ ಸ್ಮೃತಿವಚಃಸು ಚ ।।  ೧೮೦೪ ।।  </div>
				<div class="verse">ಅವದಾನವಿಧೌ ತಚ್ಚ ವಿಶೇಷೇಣ ವಿಚಾರಿತಮ್ ।।<br />ಋಣಂ ಹೇತ್ಯರ್ಥವಾದೇಷು ತಸ್ಮಾತ್ಕುರ್ಯಾದ್ಯಥೋದಿತಮ್ ।।  ೧೮೦೫ ।।  </div>
				<div class="verse">ಪ್ರವೃತ್ತೌ ಚ ನಿವೃತ್ತೌ ಚ ಯಥೋಕ್ತಸ್ಯಾಧಿಕಾರಿಣಃ ।।<br />ಸ್ವಾತನ್ತ್ರ್ಯೇ ಸತಿ ಸಂಸಾರಸೃತೌ ಕಸ್ಮಾತ್ಪ್ರವರ್ತತೇ ।।  ೧೮೦೬ ।।  </div>
				<div class="verse">ನ ತು ವಿಧ್ವಸ್ತನಿಃಶೇಷಸಂಸಾರಾನರ್ಥವರ್ತ್ಮನಿ ।। <br />ನಿವೃತ್ತಿಲಕ್ಷಣೇ ವಾಚ್ಯಂ ಕೇನಾಯಂ ಪ್ರೇರ್ಯತೇವಶಃ ।।  ೧೮೦೭ ।।  </div>
				<div class="verse">ರಕ್ಷನ್ತಿ ನನು ದೇವಾಸ್ತಂ, ನ ವಿಶಿಷ್ಟಾಧಿಕಾರಿಣಮ್ ।।<br />ತೇಽಪಿ ರಕ್ಷನ್ತಿ ಯತ್ನೇನ ನ ಚ ಸಾಮಾನ್ಯಮಾನುಷಮ್ ।।  ೧೮೦೮ ।।  </div>
				<div class="verse">ಅನ್ಯಥಾ ಕೃತನಾಶಃ ಸ್ಯಾದಕೃತಾಭ್ಯಾಗಮಸ್ತಥಾ ।।<br />ಸಾಮಾನ್ಯನರರಕ್ಷಾಯಾಂ ತಸ್ಮಾದೇತದನುತ್ತರಮ್ ।।  ೧೮೦೯ ।।  </div>
				<div class="verse">ನಾಪ್ಯವಿದ್ಯೇತಿ ವಕ್ತವ್ಯಂ ತಸ್ಯಾ ಧ್ವಾನ್ತೈಕಮಾತ್ರತಃ ।।<br />ಮಿಥ್ಯಾಧೀಮಾತ್ರಹೇತುತ್ವಾತ್ಪ್ರೇರಕತ್ವಂ ನ ಯುಕ್ತಿಮತ್ ।।  ೧೮೧೦ ।।  </div>
				<div class="verse">ಅನರ್ಥಪರಿಪಾಕತ್ವಮಪಿ ಜಾನನ್ಪ್ರವರ್ತತೇ ।।<br />ಪಾರತನ್ತ್ರ್ಯಮೃತೇ ದೃಷ್ಟಾ ಪ್ರವೃತ್ತಿರ್ನೇದೃಶೀ ಕಚಿತ್ ।।  ೧೮೧೧ ।।  </div>
				<div class="verse">ತಸ್ಮಾಚ್ಛ್ರೇಯೋರ್ಥಿನಃ ಪುಂಸಃ ಪ್ರೇರಕೋಽನಿಷ್ಟಕರ್ಮಣಿ ।।<br />ವಕ್ತವ್ಯಸ್ತನ್ನಿರಾಸಾರ್ಥಮಿತ್ಯರ್ಥಾ ಸ್ಯಾತ್ಪರಾ ಶ್ರುತಿಃ ।।  ೧೮೧೨ ।।  </div>
				<div class="verse">ಪ್ರಾಪ್ತಾಶೇಷಪುಮರ್ಥೋಽಯಂ ಸ್ವತ ಏವೇಹ ಮಾನವಃ ।।<br />ನಿರಸ್ತಾಶೇಷಾನರ್ಥಶ್ಚ ತನ್ಮೋಹಾದ್ವಿಪರೀತಧೀಃ ।।  ೧೮೧೩ ।।  </div>
				<div class="verse">ಅನಾಪ್ತಪುರುಷಾರ್ಥೋಽಯಂ ನಿಃಶೇಷಾನರ್ಥಸಂಕುಲಃ ।। <br />ಇತ್ಯಕಾಮಯತಾನಾಪ್ತಾನ್ಪುಮರ್ಥಾನ್ಸಾಧನೈರ್ಜಡಃ ।।  ೧೮೧೪ ।।  </div>
				<div class="verse">ಜಿಹಾಸತಿ ತಥಾಽನರ್ಥಾನವಿದ್ವಾನಾತ್ಮನಿ ಶ್ರಿತಾನ್ ।।<br />ಅವಿದ್ಯೋದ್ಭೂತಕಾಮಃ ಸನ್ನಥೋ ಖಲ್ವಿತಿ ಚ ಶ್ರುತಿಃ.. ೧೮೧೫ ।।  </div>
				<div class="verse">ಅಕಾಮತಃ ಕ್ರಿಯಾ ಕಾಚಿದೃಶ್ಯತೇ ನೇಹ ಕಸ್ಯಚಿತ್ ।। <br />ಯದ್ಯದ್ಧಿ ಕುರುತೇ ಕಿಂಚಿತ್ತತ್ತತ್ಕಾಮಸ್ಯ ಚೇಷ್ಟಿತಮ್ ।।  ೧೮೧೬ ।।  </div>
				<div class="verse">ಕಾಮ ಏಷ ಕ್ರೋಧ ಏಷ ಇತ್ಯಾದಿವಚನಂ ಸ್ಮೃತೇಃ ।।<br />ಪ್ರವರ್ತಕೋ ನಾಪರೋಽತಃ ಕಾಮಾದಿತ್ಯವಸೀಯತೇ ।।  ೧೮೧೭ ।।  </div>
				<div class="verse">ಪ್ರಾಗ್ದಾರಾದ್ಯಭಿಸಂಬನ್ಧಾದೇಕಾಕ್ಯೇವ ಪುಮಾನಭೂತ್ ।।<br />ಊರ್ಧ್ವಂ ದಾರಾದಿಸಂಬನ್ಧಾತ್ಪುತ್ರಪೋತ್ರಾದಿಸಂಯುತೇಃ ।।  ೧೮೧೮ ।।  </div>
				<div class="verse">ವಿಸ್ತಾರಿತಕುಟುಮ್ಬಂ ತಂ ಕಸ್ಮೈಚಿತ್ಕಶ್ಚಿದನ್ತಿಕೇ ।।<br />ವ್ಯಾಚಷ್ಟೇ ಕಾಮಸಂಭೂತಂ ಪುತ್ರಪೌತ್ರಾದಿವಿಸ್ತರಮ್ ।।  ೧೮೧೯ ।।  </div>
				<div class="verse">ಪ್ರಾಗ್ದಾರೋದ್ವಹನಾತ್ಕೃತ್ಸ್ನಂ ಕುಟುಮ್ಬಂ ಯತ್ಪ್ರಪಶ್ಯಸಿ ।। <br />ಆತ್ಮೈವೈಕಃ ಪುಮಾನಾಸೀನ್ನಾಽಽಸೀತ್ಪುತ್ರಾದಿ ಕಿಂಚನ ।।  ೧೮೨೦ ।।  </div>
				<div class="verse">ಆತ್ಮಪ್ರತ್ಯಯನಿರ್ಗ್ರಾಹ್ಯಂ ಕೇವಲಂ ಪ್ರಾಗಭೂದಿದಮ್ ।।<br />ಪುತ್ರಪೌತ್ರಾದಿಸಂಭಿನ್ನಂ ಕುಟುಮ್ಬಂ ಯತ್ಪ್ರಪಶ್ಯಸಿ ।।  ೧೮೨೧ ।।  </div>
				<div class="verse">ಕಾಮಾದ್ಯಶೇಷಬೀಜಾತ್ಮಾಽಪ್ರಜ್ಞಾತಾತ್ಮೈಕತತ್ತ್ವಕಃ ।।<br />ಸೋಽತಿಗ್ರಹಗ್ರಹಾವಿಷ್ಟೋ ವಿಪರೀತಾರ್ಥನಿಶ್ಚಯಃ ।।  ೧೮೨೨ ।।  </div>
				<div class="verse">ಸ್ವತಃ ಕೃತ್ಸ್ನೋಽಪ್ಯಸಂಬೋಧಾದಕೃತ್ಸ್ನೋ ವಿಪರೀತಧೀಃ ।।<br />ತೃಷ್ಣಯಾ ಪ್ರಹಿತೋ ಬಾಲಃ ಸೋಽಕಾಮಯತ ಮಾನವಃ ।।  ೧೮೨೩ ।।  </div>
				<div class="verse">ಕರ್ಮಾಧಿಕಾರಹೇತುರ್ಮೇ ಜಾಯಾ ಸ್ಯಾತ್ಕರ್ಮಸಾಧನಮ್ ।। <br />ಪೂರ್ವಪೂರ್ವಸ್ಯ ಹೇತುತ್ವಮಥಶಬ್ದೈರಿಹೋಚ್ಯತೇ ।।  ೧೮೨೪ ।।  </div>
				<div class="verse">ಅಥ ಪ್ರಜಾತ್ಮನಾ ತಸ್ಯಾಂ ಜಾಯೇಯ ಸ್ಥಾಸ್ನುಕರ್ಮಣೇ ।।<br />ಸ ಪುತ್ರೇಣೈವೇತಿ ವಚಸ್ತಥಾ ಚ ಶ್ರೂಯತೇ ಸ್ಫುಟಮ್ ।।  ೧೮೨೫ ।।  </div>
				<div class="verse">ದೈವಮಾನುಷವಿತ್ತೇನ ಸಂಪನ್ನೋಽಹಮಥೋತ್ತರಮ್ ।।<br />ಕರ್ಮ ಕುರ್ಯಾಂ ಯಥಾಪ್ರಾಪ್ತಂ ದೃಷ್ಟಾದೃಷ್ಟಾರ್ಥಸಿದ್ಧಯೇ ।।  ೧೮೨೬ ।।  </div>
				<div class="verse">ಏತಾವಾನೇವ ಕಾಮೋಽಸ್ಯ ನಾತೋಽನ್ಯೋಽರ್ಥೋಽವಶಿಷ್ಯತೇ ।।<br />ಸಾಧ್ಯಸಾಧನರೂಪೇ ಹಿ ದ್ವೇ ಏವಾತ್ರೈಷಣೇ ಯತಃ ।।  ೧೮೨೭ ।।  </div>
				<div class="verse">ಏಷಣೇ ಏವ ಚಾಪ್ಯೇತೇ ಸಾಧ್ಯಸಾಧನಕಲ್ಪಿತೇ ।।<br />ಪುಮರ್ಥಸ್ಯಾನವಸಿತೇರೈಕಾತ್ಮ್ಯಸ್ಯಾಪ್ರಸಿದ್ಧಿತಃ ।।  ೧೮೨೮ ।।  </div>
				<div class="verse">ಕರ್ಮಸಾಧನರೂಪತ್ವಾಜ್ಜಾಯಾದೇರ್ನ ಪುಮರ್ಥತಾ ।। <br />ಲೋಕತ್ರಯಾಸಂಗೃಹೀತೇರೇತಾವಾನಿತಿ ದುರ್ಘಟಮ್ ।।  ೧೮೨೯ ।।  </div>
				<div class="verse">ನ ಲೋಕತ್ರಯಸಾಧ್ಯಸ್ಯ ಸಾಧನೈಕವ್ಯಪಾಶ್ರಯಾತ್ ।।<br />ಆಕ್ಷಿಪ್ತಸಾಧ್ಯಂ ಸಾಧ್ಯತ್ವಾದಿತರತ್ಕರ್ಮಸಾಧನಮ್ ।।  ೧೮೩೦ ।।  </div>
				<div class="verse">ಲೋಕತ್ರಯಫಲಂ ಯಸ್ಮಾದುತ್ಪತ್ತ್ಯಾದ್ಯಾತ್ಮಕಂ ಮತಮ್ ।। <br />ಕರ್ಮಾನಾಕ್ಷಿಪ್ಯ ನಾಽಽತ್ಮಾನಂ ತಚ್ಚಾಪಿ ಲಭತೇ ಸ್ವತಃ ।।  ೧೮೩೧ ।।  </div>
				<div class="verse">ಸಮಾಪ್ತಿಃ ಕರ್ಮಣೋ ನಾಪಿ ಲೋಕತ್ರಯಫಲಾದೃತೇ ।।<br />ಅನ್ತರ್ಣೀತಫಲಂ ತಸ್ಮಾದಿಹ ಸಾಧನಮುಚ್ಯತೇ ।।  ೧೮೩೨ ।।  </div>
				<div class="verse">ಏಷಣೈಕೈವ ತೇನೇಯಮುತ್ತರತ್ರಾಭಿಧಾಸ್ಯತೇ ।।  ೧೮೩೩ ।।<br />ಅರ್ಥಾತ್ಸಾಧ್ಯಾಭಿಧಾನಂ ಸ್ಯಾತ್ಸಾಧನಾಭಿಹಿತೌ, ಯಥಾ ।।<br />ಭೋಜನೇಽಭಿಹಿತೇ ಪುಂಸೋ ಹ್ಯರ್ಥಾತ್ತೃಪ್ತಿಃ ।।  ಪ್ರತೀಯತೇ ।।  ೧೮೩೪ ।।  </div>
				<div class="verse">ಸಾಧ್ಯಸಾಧನರೂಪೇ ದ್ವೇ ಏಷಣೇ ಕಾಮ ಉಚ್ಯತೇ ।।<br />ಅಯಥಾವಸ್ತುರೂಪತ್ವಾದಾತ್ಮಾಜ್ಞಾನೈಕಹೇತುಕೇ ।।  ೧೮೩೫ ।।  </div>
				<div class="verse">ವಿಶ್ವಾಸೋಽತೋಽತ್ರ ವಿದುಷಾ ನ ಕಾರ್ಯಃ ಸ್ವಪ್ನಲಾಭವತ್ ।। <br />ವ್ಯುತ್ಥಾಯೈವೈಷಣಾಭ್ಯೋಽತಃ ಪ್ರತ್ಯಗ್ಜ್ಞಾನಂ ಸಮಾಶ್ರಯೇತ್ ।।  ೧೮೩೬ ।।   </div>
				<div class="verse">ಇಚ್ಛನ್ನಪಿ ಯತೋ ನಾತೋ ಭೂಯೋ ವಿನ್ದೇದತೋಽಧಿಕಮ್ ।।<br />ತಸ್ಮಾದವಿದ್ಯಾಭೂಮಿಷ್ಠಃ ಕೃತ್ಸ್ನ ಏತಾವತಾ ಭೇವತ್ ।।  ೧೮೩೭ ।।  </div>
				<div class="verse">ಏಕೈಕಮಪಿ ಜಾಯಾದೇರ್ಯಾವನ್ನಾಽಽಪ್ನೋತಿ ಪೂರುಷಃ ।।<br />ಅಕೃತ್ಸ್ನಸ್ತಾವದಸ್ಮೀತಿ ಜಙಃ ಸಂಭಾವಯತ್ಯಯಮ್ ।।  ೧೮೩೮ ।।  </div>
				<div class="verse">ಯಾವದೇೇತೇ ಯಥೋದ್ದಿಷ್ಟಾ ಆಪ್ತಾಃ ಸ್ಯುಃ ಕಾಮಪೂರ್ವಕಾಃ ।।<br />ಕೃತಸ್ನೋಽಸ್ಮೀತಿ ತದಾಽಽತ್ಮಾನಂ ಸಂಭಾವಯತಿ ಮಾನವಃ ।।  ೧೮೩೯ ।।  </div>
				<div class="verse">ಆತ್ಮಜಾಯಾಪ್ರಜಾವಿತ್ತವಿದ್ಯಾಭಿಃ ಪಞ್ಚಭಿಃ ಕೃತಮ್ ।। <br />ಕರ್ಮ ಪಾಙ್ತ್ಕ ಭವೇದೇವಂ ಪಾಙ್ಲೇನ ಚ್ಛನ್ದಸಾ ಮಿತಮ್ ।।  ೧೮೪೦ ।।  </div>
				<div class="verse">ವಾಹ್ಯಸ್ಯ ಕರ್ಮಣಸ್ತಾವದಾತ್ಮಾದ್ಯೈಃ ಪಾಙ್ತ್ಕತೋದಿತಾ ।।<br />ತೇಷ್ವಸತ್ಸ್ವಥ ಪಾಙ್ತ್ಕತ್ವಮುಚ್ಯತೇಽಧ್ಯಾತ್ಮಕರ್ಮಣಃ ।।  ೧೮೪೧ ।।  </div>
				<div class="verse">ವಾಹ್ಯಾಧ್ಯಾತ್ಮಿಕಭೇದೇನ ಕರ್ಮೈತದುಭಯಾತ್ಮಕಮ್ ।। <br />ಪಾಙ್ಲಂ ಯಥಾ ತದ್ಭವತಿ ತಥೈತದಭಿಧೀಯತೇ ।।  ೧೮೪೨ ।।  </div>
				<div class="verse">ಅಧ್ಯಾತ್ಮಂ ಮನ ಏವಾಽಽತ್ಮಾ ತದಾಯತ್ತತ್ವಕಾರಣಾತ್ ।।<br />ವಾಗ್ಜಾಯಾದಿಪ್ರವೃತ್ತೀನಾಂ ಯಜಮಾನವದೇವ ತತ್ ।।  ೧೮೪೩ ।।  </div>
				<div class="verse">ವಾಕ್ವ ಜಾಯೇತಿ ವಿಜ್ಞೇಯಾ ತದಧೀನತ್ವಕಾರಣಾತ್ ।।<br />ಯದ್ಧ್ಯಾಯತೀಹ ಮನಸಾ ವಾಚಾ ವಕ್ತಿ ತದೇವ ಹಿ ।।  ೧೮೪೪ ।।  </div>
				<div class="verse">ಸಂಪ್ರಧಾರ್ಯ ಮನೋ ವಾಚಾ ಮನ್ತ್ರಲೌಕಿಕರೂಪಯಾ ।। <br />ಅಥ ಪ್ರಸ್ಪನ್ದತೇಽತ್ಯರ್ಥಂ ಸಾ ಕ್ರಿಯಾ ಪ್ರಾಣ ಉಚ್ಯತೇ ।।  ೧೮೪೫ ।।  </div>
				<div class="verse">ಆಗಮಾರ್ಥಂ ವಿನಿಶ್ಚಿತ್ಯ ಮನಸಾಽಥ ಪ್ರವರ್ತತೇ ।।<br />ಪ್ರಾಣಃ ಪ್ರಜೇತಿ ತಾಂ ಚೇಷ್ಟಾಂ ಪ್ರಾಹುರ್ವೇದವಿದೋ ಜನಾಃ ।।  ೧೮೪೬ ।।  </div>
				<div class="verse">ದ್ವಿಧೈವಾಽಽಧ್ಯಾತ್ಮಿಕಂ ವಿತ್ತಂ ಕಾರ್ಯಭೇದಾತ್ಪ್ರಚಕ್ಷತೇ ।।<br />ದೈವಮಾನುಷತಾಽಪ್ಯಸ್ಯ ಸಾಧನತ್ವೋಪಚಾರತಃ ।।  ೧೮೪೭ ।।  </div>
				<div class="verse">ಪರೀಕ್ಷ್ಯ ಚಕ್ಷುಷಾ ಯಸ್ಮಾಲ್ಲಭತೇ ಗೋಧನಾದಿಕಮ್ ।। <br />ಚಕ್ಷುಃ ಸ್ಯಾನ್ಮಾನುಷಂ ವಿತ್ತಂ  ಯಥಾಽಽಯುರ್ಘೃತಮುಚ್ಯತೇ ।।  ೧೮೪೮ ।।  </div>
				<div class="verse">ದೈವಭಾವಾಪ್ತಿತೋ ದೈವಂ ಜ್ಞಾನಂ ವಿತ್ತಮಿಹೋಚ್ಯತೇ ।।<br />ತತ್ಸಾಧನತ್ವಾಚ್ಛೋತ್ರಸ್ಯ ಶ್ರೋತ್ರಮಾಧ್ಯಾತ್ಮಿಕಂ ಧನಮ್ ।।  ೧೮೪೯ ।।  </div>
				<div class="verse">ಬಾಹ್ಯವಾಗಾದಿಚೇಷ್ಟಾ ಚ ಯಾ ಚಾನ್ತಃಕರಣಾಶ್ರಯಾ ।।<br />ದೇಹೇಽಭಿವ್ಯಜ್ಯತೇ ಯಸ್ಮಾದಾತ್ಮಾ ಕರ್ಮ ತತೋ ಭವೇತ್ ।।  ೧೮೫೦ ।।  </div>
				<div class="verse">ಸಂಮಿತಃ ಸಂಖ್ಯಯಾ ಪಾದೈಃ ಪಾಙ್ತ್ಕಸ್ಯ ಚ್ಛನ್ದಸೋ ಯತಃ ।।<br />ಪಾಙ್ಕೋ ಯಜ್ಞಸ್ತತಃ ಸದ್ಭಿಃ ಸರ್ವದಾ ಸಮುದಾಹೃತಃ ।।  ೧೮೫೧ ।।  </div>
				<div class="verse">ತತ್ಕಾರ್ಯತ್ವಾತ್ಪಶುಃ ಪಾಙ್ಲೋ ಯಚ್ಚ ಕಿಂಚಿಚ್ಚರಾಚರಮ್ ।।<br />ತಚ್ಚಾಪಿ ಪಞ್ಚಭೂತೋತ್ಥಂ ವಿದ್ಯಾತ್ಪಾಙ್ತ್ಕಮಶೇಷತಃ ।।  ೧೮೫೨ ।।  </div>
				<div class="verse">ಪಾಙ್ತ್ಕಕರ್ಮಾತ್ಮಕೋ ಯಜ್ಞೋ ಯಜ್ಞಕಾರ್ಯಮಿದಂ ಜಗತ್ ।।<br />ಏತದ್ಯಾಥಾತ್ಮ್ಯತೋ ಜ್ಞಾತ್ವಾ ತದೇವಾಽಽಪ್ನೋತ್ಯಶೇಷತಃ ।।  ೧೮೫೩ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಪ್ರಥಮಾಧ್ಯಾಯಸ್ಯ ಚತುರ್ಥಂ ಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C01_S05">
			<div class="sname">. ಪಞ್ಚಮಂ ಬ್ರಾಹ್ಮಣಮ್  .</div>
				<div class="verse">ಅಥ ಯೋಽನ್ಯಾಮಿತಿ ಗ್ರನ್ಥಾದಾರಭ್ಯೋರುಪ್ರಯತ್ನತಃ ।।<br />ಅವಿದ್ಯಾಯಾಃ ಸಮಾಮ್ನಾತಾ ಆ ಸಮಾಪ್ತೇರ್ವಿಭೂತಯಃ ।।  ೧ ।। </div>
				<div class="verse">ಅಧ್ಯಾಯಸ್ಯಾತ್ರ ಚಾವಿದ್ವಾನ್ವರ್ಣಾದ್ಯಾತ್ಮಾಭಿಮಾನವಾನ್ ।।<br />ಧರ್ಮೇಣ ನಿಯತಾತ್ಮಾ ಸಞ್ಜುಹೋತ್ಯಾದಿಸ್ವಕರ್ಮಭಿಃ ।।  ೨ ।।  </div>
				<div class="verse">ದೇವಾದಿಕ್ರಿಮಿಪರ್ಯನ್ತಂ ಬಿಭರ್ತಿ ಜಗದವ್ಯಯಮ್ ।।<br />ಏವಮೇವ ಜಗದ್ಯೋನಿರೇಕೈಕಃ ಕರ್ಮಕೃನ್ನರಃ ।।  ೩ ।।  </div>
				<div class="verse">ಕೃತಸ್ನೇನ ಜಗತಾ ಯದ್ವತ್ಕರ್ಮಕೃತ್ಸಮುಪಾರ್ಜಿತಃ ।।<br />ಯಥೋಕ್ತಕರ್ಮಭಿಸ್ತೇನ ಜಗತ್ತದ್ವದುಪಾರ್ಜಿತಮ್ ।।  ೪ ।। </div>
				<div class="verse">ಸ್ವದೇಹವದ್ಯತೋ ಭುಙ್ಕ ಏಕೈಕೋಽನವಶೇಷತಃ ।।<br />ಸಾಧಾರಣಾನಿ ವಸ್ತೂನಿ ತಥಾಽಸಾಧಾರಣಾನ್ಯಪಿ ।।  ೫ ।।  </div>
				<div class="verse">ಸ್ವಕರ್ಮಣಾಽನುಪಾತ್ತಸ್ಯ ನ ಚ ಭೋಗೋಽತ್ರ ದೃಶ್ಯತೇ ।।<br />ಏಕೈಕೇನೋಪಕಾರಿತ್ವಾತ್ತಸ್ಮಾಜ್ಜಗದುಷಾರ್ಜಿತಮ್ ।।  ೬ ।।  </div>
				<div class="verse">ಸ್ವಭಾವತೋಽಖಿಲಂ ಕರ್ಮ ಧರ್ಮಾಧರ್ಮಾದಿಲಕ್ಷಣಮ್ ।।<br />ಸಾಧಾರಣವಿಶೇಷಾತ್ಮಫಲಮಾರಭತೇ ದ್ವಿಧಾ ।।  ೭ ।।  </div>
				<div class="verse">ಗುಣಪ್ರಧಾನಭಾವೇನ ಸಾಧಾರಣವಿಶೇಷತಃ ।।<br />ಸೂತ್ರಾದೇಃ ಕರ್ಮಣಃ ಕಾರ್ಯಂ ಕ್ರಿಮ್ಯನ್ತಸ್ಯಾಭಿಜಾಯತೇ ।।  ೮  ।।  </div>
				<div class="verse">ದ್ರವ್ಯಾದಿದರ್ಶನಾಧೀನಂ ಫಲಂ ಸರ್ವಸ್ಯ ಕರ್ಮಣಃ ।।<br />ಸಾಧಾರಣಾದಿಸಂಭೇದಭಿನ್ನಂ ತೇನ ಕ್ರಿಯಾಫಲಮ್ ।।  ೯ ।। </div>
				<div class="verse">ಕ್ವಚಿತ್ಸಾಧಾರಣಾತ್ಮೈವ ತಥಾಽಸಾಧಾರಣಂ ಕ್ವಚಿತ್ ।।<br />ಕ್ವಚಿಚ್ಚೋಭಯಥಾ ಕಾರ್ಯಂ ದ್ರವ್ಯಾದೀಕ್ಷಣಚಿತ್ರತಃ ।।  ೧೦ ।।  </div>
				<div class="verse">ಸಮಾಸವ್ಯಾಸತಸ್ತಸ್ಮಾದ್ಯಥೋಕ್ತಜ್ಞಾನಕರ್ಮಭಿಃ ।।<br />ಏಕೈಕೇನ ಜಗತ್ಕೃತ್ಸ್ನಮುಪಾತ್ತಂ ಭೋಗಸಿದ್ಧಯೇ ।।  ೧೧ ।।  </div>
				<div class="verse">ಸರ್ವಃ ಸರ್ವಸ್ಯ ಕರ್ತಾ ಚ ಕಾರ್ಯಂ ಚಾಪಿ ಯಥಾ ತಥಾ ।।<br />ಮಧುವಿದ್ಯಾಪ್ರಸಙ್ಗೇನ ವಿಸ್ಪಷ್ಟಮಭಿಧಾಸ್ಯತೇ ।।  ೧೨ ।।  </div>
				<div class="verse">ಯದಜೀಜನತ್ಫಲಂ ಕರ್ತಾ ಸ್ವಕರ್ಮಜ್ಞಾನಸಾಧನಃ ।।<br />ಸಪ್ತಾನ್ನಪ್ರವಿಭಾಗೇನ ತದ್ವಿಭಜ್ಯ ಪ್ರದರ್ಶ್ಯತೇ ।।  ೧೩ ।। </div>
				<div class="verse">ತ್ರೀಣ್ಯನ್ನಾನಿ ಫಲಂ ಕರ್ತುಶ್ಚತ್ವಾರ್ಯನ್ನಾನಿ ಯಾನಿ ತು ।।<br />ಪ್ರಯೋಗಸಮವಾಯಿತ್ವಾತ್ತಾನಿ ಸ್ಯುಃ ಕರ್ಮಸಾಧನಮ್ ।।  ೧೪ ।।  </div>
				<div class="verse">ವಿಜ್ಞಾನಾತ್ಮಾ ಪಿತಾ ತಾವನ್ನ ಮನೋ ನ ಪ್ರಜಾಪತಿಃ ।।<br />ಅವಿಶಿಷ್ಟಾಧಿಕಾರಿತ್ವಾನ್ನ ವಿಜ್ಞಾನಾತ್ಮನೋಽಪರಃ ।।  ೧೫ ।।  </div>
				<div class="verse">ಸಿಸೃಕ್ಷಿತತ್ವಾನ್ಮನಸಸ್ತಥಾ ತ್ರ್ಯನ್ನಾತ್ಮನಃ ಪ್ರಭೋಃ ।। <br />ಸಾಧಾರಣಾತ್ಮನಃ ಸ್ರಷ್ಟಾ ನಾತಃ ಕ್ಷೇತ್ರಜ್ಞತೋಽಪರಃ ।।  ೧೬ ।।  </div>
				<div class="verse">ಗ್ರನ್ಥಾರ್ಥಧಾರಣಾಶಕ್ತಿರ್ಮೇಧಾ ಯದ್ಯಪಿ ಭಣ್ಯತೇ ।।<br />ತಥಾಽಪಿ ಜ್ಞಾನಮೇವೇಹ ಸಾಧನತ್ವಾದ್ವಿವಕ್ಷಿತಮ್ ।।  ೧೭ ।।  </div>
				<div class="verse">ಶಾಸ್ರೀಯಲೌಕಿಕಜ್ಞಾನಾವಿಶೇಷಗ್ರಹಸಿದ್ಧಯೇ ।। <br />ಸಾಮಾನ್ಯಜ್ಞಾನಗ್ರಹಣಂ ಮೇಧಯೇತ್ಯಭಿಧಿತ್ಸಿತಮ್ ।।  ೧೮ ।। </div>
				<div class="verse">ತಪಃಶಬ್ದೇನ ಕೃಚ್ಛ್ರಾದಿ ಯದಿ ನಾಮಾಭಿಧೀಯತೇ ।।<br />ತಥಾಽಪಿ ಕರ್ಮಗ್ರಹಣಂ ಸಪ್ತಾನ್ನೋದ್ಭೂತಿಹೇತುತಃ ।।  ೧೯ ।।  </div>
				<div class="verse">ಧಿಯಾ ಧಿಯೇತಿ ಲಿಙ್ಗಾಚ್ಚ ಗೃಹ್ಯೇತೇ ಜ್ಞಾನಕರ್ಮಣೀ ।।<br />ಮೇಧಾತಪೋಗಿರಾ ನಾನ್ಯೇ ಗ್ರಾಹ್ಯೇ ತ್ರದಫಲತ್ವತಃ ।।  ೨೦ ।।  </div>
				<div class="verse">ಪಾಙ್ಲಂ ಹಿ ಪ್ರಕೃತಂ ಕರ್ಮ ವೇದೇತಿ ಜ್ಞಾನಮೇವ ಚ ।।<br />ವಿಹಾಯ ನಾತಃ ಪ್ರಕೃತಂ ಯುಕ್ತೋಽಪ್ರಕೃತಸಂಗ್ರಹಃ ।।  ೨೧ ।।  </div>
				<div class="verse">ಮೇಧಾತಷೋತಿರೇಕೇಣ ನಾನ್ಯತ್ಸ್ಯಾತ್ಸಾಧನಂ ಯತಃ ।।<br />ಪ್ರಸಿದ್ಧತ್ವಾದತೋ ಹೀತಿ ವ್ಯಾಚಷ್ಟೇ ಶ್ರುತಿರಞ್ಜಸಾ ।।  ೨೨ ।।  </div>
				<div class="verse">ಅಸ್ಯ ಭೋಕ್ತೃಸಮೂಹಸ್ಯ ಸಾಧಾರಣಮಚೀಕ್ಲೃಪತ್ ।।<br />ಏಕಮನ್ನಂ ಪಿತಾ ಸೃಷ್ಟ್ವಾ ತಚ್ಚೇದಂ ಯದಿಹಾದ್ಯತೇ ।।  ೨೩ ।।  </div>
				<div class="verse">ಯದಿದಂ ಪ್ರಾಣಿಭಿರ್ನಿತ್ಯಮದ್ಯತೇಽಹರಹಸ್ತೃಷಾ ।।<br />ಸಾಧಾರಣಮಿದಂ ಯುಕ್ತಂ ಸರ್ವಭೂತಸ್ಥಿತೇಸ್ತತಃ ।।  ೨೪ ।।  </div>
				<div class="verse">ಸ ಯ ಏತದುಪಾಸ್ತೇಽನ್ನಮಸಾಧಾರಣರೂಪತಃ ।।<br />ಪಾಪ್ಮನೋ ನೈವ ಸ ದ್ರಷ್ಟಾ ವ್ಯಾವರ್ತತ ಇಹಾಽಽತುರಃ ।।  ೨೫ ।।  </div>
				<div class="verse">ಉಪಾಸನಂ ಚ ತಾತ್ಪರ್ಯಮಿಹ ಶ್ರುತ್ಯಾಽಭಿಧೀಯತೇ ।।<br />ಮೋಘಮನ್ನಮಿತಿ ತಥಾ ಮನ್ತ್ರೇ ತಾಚ್ಛೀಲ್ಯನಿನ್ದನಮ್ ।।  ೨೬ ।।  </div>
				<div class="verse">ವೈಶ್ವದೇವಂ ಹಿ ನಾಮೈತದ್ಯದನ್ನಮುಪಸಾಧ್ಯತೇ ।।<br />ನಾಲಮೇತದ್ಧಿ ಸರ್ವೇಷಾಂ ಪಾಪ್ಮನಾಂ ವಿನಿವೃತ್ತಯೇ ।।  ೨೭ ।। </div>
				<div class="verse">ಇತ್ಯೇವಂ ಕೇಚಿದಿಚ್ಛನ್ತಿ ತತ್ತು ಯುಕ್ತ್ಯಾ ನ ಯುಜ್ಯತೇ ।।<br />ಅನೂಕ್ತೇರ್ಯದಿದಮಿತಿ ಸಿದ್ಧೋಽರ್ಥೋಽನೂದ್ಯತೇ ಯತಃ ।।  ೨೮ ।।  </div>
				<div class="verse">ಪ್ರಾತ್ಯಕ್ಷ್ಯಂ ನ ಚ ತಸ್ಯಾಸ್ತಿ ಶಾಸ್ರಮಾತ್ರಪ್ರಮಾಣತಃ ।।<br />ಯಥಾ ಸರ್ವಾತ್ತೃವಕ್ತ್ರಾನ್ತಸ್ಥಸ್ಯ ಪ್ರತ್ಯಕ್ಷತಾ ತಥಾ ।।  ೨೯ ।।  </div>
				<div class="verse">ಪ್ರತಿಪ್ರಾಣಿ ಮಮೇದಂ ಸ್ಯಾದಭಿಲಾಷಶ್ಚ ದೃಶ್ಯತೇ ।।<br />ಸರ್ವಪ್ರಾಣ್ಯಂಶಮಿಶ್ರತ್ವಂ ತತೋಽಸ್ಮಿನ್ನವಸೀಯತೇ ।।  ೩೦ ।।  </div>
				<div class="verse">ನಾಽಽತ್ಮಾರ್ಥಂ ಪಾಚಯೇದನ್ನಮಿತಿ ಚಾಪಿ ಸ್ಮೃತೇರ್ವಚಃ ।। <br />ತೈರ್ದತ್ತಾನಪ್ರದಾಯೈಭ್ಯೋ ಯೋ ಭುಙ್ಲೇ ಸ್ತೇನ ಏವ ಸಃ ।। <ಬ್ರ್/>ಅನ್ನಾದೇ ಭ್ರೂಣಹಾ ಮಾರ್ಷ್ಟೀತ್ಯಾದೀಹ ವಚನಂ ಸ್ಮೃತೇಃ ।।  ೩೧ ।।  </div>
				<div class="verse">ತಸ್ಯಾಪಿ ಚಾನ್ತಃಪಾತಿತ್ವಾತ್ಸರ್ವಾದ್ಯಸ್ಯೈವ ಯುಕ್ತಿಮಾನ್ ।।<br />ಗ್ರಹಸ್ತಸ್ಯ ಗೃಹೀತೌ ತು ನಾಸ್ಯಾನ್ತಃಪಾತಿತಾ ತಥಾ ।।  ೩೨ ।।  </div>
				<div class="verse">ಅಸೃಷ್ಟಾವಿನಿಯೋಗತ್ವೇ ಪ್ರಾಪ್ನುತಸ್ತದ್ಗ್ರಹೇ ಸತಿ ।।<br />ಸರ್ವಪ್ರಾಣಿಭಿರಾದ್ಯಸ್ಯ ತಚ್ಚಾನಿಷ್ಟಂ ಪ್ರಸಜ್ಯತೇ ।।  ೩೩ ।।  </div>
				<div class="verse">ಅವ್ಯಾವೃತ್ತಿಶ್ಚ ಪಾಪ್ಮಭ್ಯೋ ವೈಶ್ವದೇವಾನ್ನಸಂಗ್ರಹೇ ।।<br />ನ ನ್ಯಾಯ್ಯಂ ವಚನಂ ತಸ್ಯ ಶಾಸ್ರಮಾತ್ರವ್ಯಪಾಶ್ರಯಾತ್ ।।  ೩೪ ।।  </div>
				<div class="verse">ಅಲ್ಪೀಯಃಪಾಪಹಾನಿಶ್ಚ ನಾಪಿ ಶಬ್ದಾತ್ಪ್ರತೀಯತೇ ।।<br />ನ ಸ ಪಾಪ್ಮನ ಇತ್ಯಸ್ಮಾದಶ್ರುತಾ ನ ಚ ಗೃಹ್ಯತೇ ।।  ೩೫ ।।  </div>
				<div class="verse">ಸರ್ವಾದ್ಯಾನ್ನಗೃಹೀತೌ ತು ಹೇತುರ್ಗಮಕ ಇಷ್ಯತೇ ।।<br />ಅಸಾಧಾರಣಕಾರಿತ್ವಂ ತಸ್ಯ ಸಾಧಾರಣಾತ್ಮನಃ ।।  ೩೬ ।।  </div>
				<div class="verse">ಸರ್ವಪ್ರಾಣಭೃದನ್ನಸ್ಯ ತಸ್ಮಾದ್ಗ್ರಹಣಮಿಷ್ಯತೇ ।।<br />ಉಕ್ತಯುಕ್ತಿಬಲಾದತ್ರ ನಾನ್ಯಸ್ಯೇತಿ ವಿನಿಶ್ಚಿತಿಃ ।।  ೩೭ ।।  </div>
				<div class="verse">ಪಾಪಾನಿರ್ಮೋಕಹೇತೂಕ್ತಿರ್ಮಿಶ್ರಮಿತ್ಯಭಿಧೀಯತೇ ।। <br />ಸರ್ವಾರ್ಥಸ್ಯ ಹಿ ಪಾಪಾಯ ಯತೋಽಸಾಧಾರಣೀಕ್ರಿಯಾ ।।  ೩೮ ।।  </div>
				<div class="verse">ಪ್ರಕ್ಷೇಪೋಽಗ್ನೌ ಹುತಂ ವಿದ್ಯಾತ್ತತ್ಪೂರ್ವಂ ಬಲಿಕರ್ಮ ಚ ।।<br />ಪ್ರಹುತಂ ಚೇಹ ವಿಜ್ಞೇಯಂ ತೇ ದೇವೇಭ್ಯೋ ದದೌ ಪಿತಾ ।।  ೩೯ ।।  </div>
				<div class="verse">ದೇವೇಭ್ಯೋಽನ್ನೇ ಯತಃ ಪ್ರತ್ತೇ ಹುತಪ್ರಹುತಲಕ್ಷಣೇ ।।<br />ತಾನುದ್ದಿಶ್ಯ ತತೋಽದ್ಯಾಪಿ ಜುಹ್ವತಿ ಪ್ರ ಚ ಜುಹ್ವತಿ ।।  ೪೦ ।।  </div>
				<div class="verse">ಯತಃ ಸೂತ್ರಪದೇ ದ್ವಿತ್ವಮವಿಶೇಷೇಣ ಚೋದಿತಮ್ ।।<br />ಶ್ರೌತಸ್ಮಾರ್ತವಿಭಾಗೇನ ತತ ಏತದ್ವಿಕಲ್ಪಿತಮ್ ।।  ೪೧ ।।  </div>
				<div class="verse">ಸ್ಮಾರ್ತಾನ್ನಾನನ್ತರೋಕ್ತತ್ವಾತ್ಸ್ಮಾರ್ತತ್ವಂ ಸ್ಯಾದ್ದೂಯೋಸ್ತಯೋಃ ।।<br />ಅಗ್ನಿಹೋತ್ರಾಭಿಸಂಬನ್ಧಾತ್ಸ್ಯಾತಾಂ ವಾ ಶ್ರುತಿಚೋದಿತೇ ।।  ೪೨ ।।  </div>
				<div class="verse">ಮನ್ತ್ರೇ ದ್ವಿತ್ವಾವಿಶಿಷ್ಟತ್ವಾದ್ಧುತಪ್ರಹುತಲಕ್ಷಣೇ ।।<br />ಶ್ರುತ್ಯಾಽತಸ್ತೇ ವಿಕಲ್ಪ್ಯೇತೇ ಶ್ರೌತೇ ಸ್ಮಾರ್ತೇ ಹಿ ತುಲ್ಯವತ್ ।।  ೪೩ ।।  </div>
				<div class="verse">ದರ್ಶಶ್ಚ ಪೌರ್ಮಮಾಸಶ್ಚ ದೇವಾನ್ನೇ ತೇ ಯತಃ ಶ್ರೇತೇ ।।<br />ಪ್ರಾಯಸ್ತಾಭ್ಯಾಂ ನ ಕಾಮಾಯ ಯಷ್ಟವ್ಯಮಿತಿ ಗಮ್ಯತೇ ।।  ೪೪ ।।  </div>
				<div class="verse">ನೇಹೇಷ್ಟಯೋ ನಿಷಿಧ್ಯನ್ತೇ ದೇವಪ್ರಾಧಾನ್ಯಸಿದ್ಧಯೇ ।।<br />ತಾಚ್ಛೀಲಿಕೋಕಞ್ಶ್ರವಣಾತ್ತಚ್ಛೀಲತ್ವಂ ನಿವಾರ್ಯತೇ ।।  ೪೫ ।।  </div>
				<div class="verse">ಪ್ರಸಕ್ತಾನ್ಯಪಿ ನೋಚ್ಯನ್ತೇ ತ್ರೀಣ್ಯನ್ನಾನ್ಯತ್ರ ಕಾರಣಾತ್ ।।<br />ತೇಷಾಂ ಫಲತ್ವಾದುಕ್ತೇಭ್ಯಃ ಸಾಧನೇಭ್ಯೋಽನ್ಯತಾ ಯತಃ ।।  ೪೬ ।।  </div>
				<div class="verse">ಸೌಕರ್ಯಪ್ರತಿಪತ್ತೇಶ್ಚ ಭೂಯೋವಿಷಯತಸ್ತಥಾ ।।<br />ಸಾಧನೈಕಸಜಾತಿತ್ವಾದಾನನ್ತರ್ಯಮಕಾರಣಮ್ ।।  ೪೭ ।।  </div>
				<div class="verse">ಪಯೋಽನ್ನಮೇವ ಪ್ರಾಯೇಣ ಮನುಷ್ಯಾಃ ಪಶುಭಿಃ ಸಹ ।।<br />ಯುಞ್ಜತೇ ಪಯ ಏವಾಗ್ನೇ ತೇಷಾಮನ್ನಮತೋಽಸ್ತು ತತ್ ।।  ೪೮ ।। </div>
				<div class="verse">ಭುಞ್ಜತೇ ಪಯ ಏವಾಗ್ರೇ ಕ್ರಮೇಣಾನ್ಯತ್ತೃಣಾದಿ ಹಿ ।।<br />ಅತೋಽನುಮೀಯತೇ ಪಿತ್ರಾ ತೇಭ್ಯಃ ಪ್ರತ್ತಂ ಪಯಃ ಪುರಾ ।।  ೪೯ ।।  </div>
				<div class="verse">ಪಶವಃ ಪಯ ಏವಾಗ್ರೇ ಭುಞ್ಜತೇ ನಾಪರಂ ತತಃ ।।<br />ಕಥಮೇತದ್ವಿಜಾನೀಮ ಇತ್ಯೇತದಭಿಧೀಯತೇ ।।  ೫೦ ।।  </div>
				<div class="verse">ಯತ ಏವಮತೋ ಲೋಕೇ ಕುಮಾರಂ ಜಾತಮಗ್ರತಃ ।।<br />ತಾತರೂಪವ್ಯವಹಿತಂ ಲೇಹಯನ್ತಿ ಘೃತಂ ಜನಾಃ ।।  ೫೧ ।।  </div>
				<div class="verse">ತಸ್ಯಾನು ತದಭಾವೇ ವಾ ಪಾಯಯನ್ತಿ ಸ್ತನಂ ಶಿಶುಮ್ ।।<br />ಪಶುಷ್ವಪಿ ತಥಾ ಜಾತಂ ವತ್ಸಂ ಕಶ್ಚಿತ್ಪ್ರಪೃಚ್ಛತಿ ।।  ೫೨ ।।  </div>
				<div class="verse">ಕಿಯಾಂಸ್ತೇ ವಯಸಾ ವತ್ಸ ಇತ್ಯಾಚಷ್ಟೇ ವಯೋ ಯಥಾ ।।<br />ಅತೃಣಾದ ಇತಿ ತೃಣಂ ನಾದ್ಯಪ್ಯತ್ತಿ ಮನಾಗಪಿ ।।  ೫೩ ।।  </div>
				<div class="verse">ವರ್ತತೇ ಪಯಸೈವಾಸಾವದ್ಯಾಪೀತ್ಯವಸೀಯತೇ ।।<br />ಪ್ರಾಣ್ಯಪ್ರಾಣಿ ಜಗತ್ಸರ್ವಂ ತಸ್ಮಿನ್ನೇವ ಪ್ರತಿಷ್ಠಿತಮ್ ।।  ೫೪ ।।  </div>
				<div class="verse">ಪಯಸೀದಂ ಜಗನ್ಮಗ್ನಮಿತ್ಯೇತದ್ಗಮ್ಯತೇ ಕುತಃ ।।<br />ಪ್ರಸಿದ್ಧೇರ್ಗಮ್ಯತೇ ನ್ಯಾಯಾದ್ಯತೋಽಸಾವಭಿಧೀಯತೇ ।।  ೫೫ ।।  </div>
				<div class="verse">ಆಹುತಿಃ ಪಯ ಏವ ಸ್ಯಾದಜ್ಯಂ ವಾ ಪಯ ಏವ ವಾ ।।<br />ಪಯ ಏವಾಽಽಹುತಿಃ ಸರ್ವಮಿತ್ಯೇತಚ್ಚ ಶ್ರುತೇರ್ಮಿತೇಃ ।।  ೫೬ ।।  </div>
				<div class="verse">ಅಥೈಷಾಽಽಜ್ಯಾಹುತಿರ್ಯಜ್ಞೇ ಯದ್ಧವಿಃ ಸರ್ವರೂಪಕಮ್ ।।<br />ಪಶುಶ್ಚಾಪ್ಯಾಜ್ಯಮೇವೈತತ್ಕರೋತೀತ್ಯಪಿ ಚಾಽಽಗಮಃ ।।  ೫೭ ।।  </div>
				<div class="verse">ಆಜ್ಯಾಭಿಘಾರಸಂಸ್ಕಾರಾತ್ಸರ್ವಮೇವ ಪಯೋ ಹವಿಃ ।।<br />ಪಯಸ್ಯೇವ ಜಗತ್ಕೃತ್ಸ್ನಮಗ್ನಿಹೋತ್ರೇ ಪ್ರತಿಷ್ಠಿತಮ್ ।।  ೫೮ ।।  </div>
				<div class="verse">ತೇ ವಾ ಏತೇ ಇತಿ ತಥಾ ಪರಿಣಾಮೋಽಖಿಲಂ ಜಗತ್ ।।<br />ಅಗ್ನಿಹೋತ್ರಾಹುತೇಃ ಸಾಕ್ಷಾಚ್ಛ್ರುತಾವೇವ ಸಮೀರಿತಮ್ ।।  ೫೯ ।।  </div>
				<div class="verse">ಅಗ್ನೌ ಪ್ರಾಸ್ತಾಽಽಹುತಿಃ ಸಮ್ಯಗಾದಿತ್ಯಮುಪತಿಷ್ಠತೇ ।।<br />ಆದಿತ್ಯಾಜ್ಜಾಯತೇ ವೃಷ್ಟಿರ್ವೃಷ್ಟೇರನ್ನಂ ತತಃ ಪ್ರಜಾಃ ।।  ೬೦ ।।   </div>
				<div class="verse">ಪಯೋದ್ರವ್ಯಾಹುತೇಶ್ಚೈತತ್ಪರಿಣಾಮೋಽಖಿಲಂ ಜಗತ್ ।।<br />ಏತಚ್ಚ ಶ್ರುತಿತಃ ಸಿದ್ಧಂ ವಿಶ್ವಮಾಹುತಿಕಾರಣಮ್ ।।  ೬೧ ।। </div>
				<div class="verse">ಯಥೋಕ್ತದರ್ಶನಸ್ತುತ್ಯೈ ದರ್ಶನಾನ್ತರಕುತ್ಸನಮ್ ।। <br />ತಸ್ಮಿನ್ಸರ್ವಮಿತಿ ಹ್ಯಸ್ಯ ದರ್ಶನಸ್ಯ ವಿಧಿತ್ಸಯಾ ।।  ೬೨ ।।  </div>
				<div class="verse">ಪಯಸೈವಾಗ್ನಿಹೋತ್ರಂ ಹಿ ಜುಹತ್ಸಂವತ್ಸರಂ ದ್ವಿಜಃ ।।<br />ಜಯತ್ಯೇವ ಪುನರ್ಮೃತ್ಯುಂ ನ ಭೂಯೋ ಮೃತಿಭಾಗ್ಭವೇತ್ ।।  ೬೩ ।।  </div>
				<div class="verse">ಸಂವತ್ಸರೇ ಪ್ರಯೋಗಾಣಾಮಗ್ನಿಹೋತ್ರೇ ಹಿ ಸಂಖ್ಯಯಾ ।।<br />ಷಷ್ಟ್ಯುತ್ತರಾಣಿ ತ್ರೀಣ್ಯೇವ ಶತಾನೀತಿ ವಿನಿಶ್ಚಿತಮ್ ।।  ೬೪ ।।  </div>
				<div class="verse">ಕ್ಷಪಾಹಾನ್ಯಪಿ ತಾವನ್ತಿ ಸಂಖ್ಯಯೇಹ ಭವನ್ತಿ ಹಿ ।।<br />ಶತಾನಿ ಸಪ್ತ ಸಂಖ್ಯಾತಾಃ ಪ್ರಯೋಗಾರ್ಧಾಶ್ಚ ವಿಂಶತಿಃ ।।  ೬೫ ।।  </div>
				<div class="verse">ಯಾಜುಷ್ಮತ್ಯೋಽಪಿ ತಾವತ್ಯ ಇಷ್ಟಕಾಃ ಸ್ಯುಃ ಪ್ರಜಾಪತೇಃ ।।<br />ಸಂವತ್ಸರಾಗ್ನೇಶ್ಚಿತ್ಯಸ್ಯ ಪುಂಸೋ ನಾ಼ಡ್ಯಸ್ತಥೈವ ಚ ।।  ೬೬ ।।  </div>
				<div class="verse">ಸಂಪದೈವಾಽಽಹುತೀರ್ವಿದ್ವಾನ್ಸಂಪಾದ್ಯಾಗ್ನೇಸ್ತಥೇಷ್ಟಕಾಃ ।।<br />ಸಂವತ್ಸರಮವಾಪ್ನೋತಿ ಸ್ವನಾಡೀಸಂಖ್ಯಯಾ ನರಃ ।।  ೬೭ ।।  </div>
				<div class="verse">ಪುಮಾನ್ಸಂವತ್ಸರೋಽಗ್ನಿಶ್ಚ ನಾಡ್ಯಹೋರಾತ್ರಯಾಜುಷೈಃ ।।<br />ಸಂಪದೈತೇ ಸಮಾಃ ಸರ್ವೇ ತಸ್ಮಾತ್ಸಂವತ್ಸರಶ್ರುತಿಃ ।।  ೬೮ ।।  </div>
				<div class="verse">ಸಂವತ್ಸರಾತ್ಮಸಂಪತ್ತ್ಯಾ ಕಾಲಾತ್ಮಾನಂ ಸಮಶ್ನುತೇ ।। <br />ಇತ್ಯೇವಂದೃಷ್ಟಯೋ ಧೀರಾ ಯದಾಹುರಸದೇವ ತತ್ ।।  ೬೯ ।।  </div>
				<div class="verse">ಪಯಸ್ಯನ್ತರ್ಹಿತಂ ವಿಶ್ವಂ ಪಶ್ಯನ್ನೇವಂ ಪಯೋ ನರಃ ।।<br />ಏಕಯೈವ ಸ ಆಹುತ್ಯಾ ಜಗದಾತ್ಮಾನಮಶ್ನುತೇ ।।  ೭೦ ।।  </div>
				<div class="verse">ತತ್ರೈವಂ ಸತಿ ಕೋ ಮೂಢೋ ದ್ರಾಘೀಯಾಂಸಂ ಪ್ರತೀಕ್ಷತೇ ।।<br />ಸಂವನ್ಸರಾವಧಿಂ ಕಾಲಂ ಸಕೃದಾಹುತಿಸಾಧನೇ ।।  ೭೧ ।।  </div>
				<div class="verse">ಪಯೋ ದ್ರವ್ಯಂ ಯಥಾತತ್ತ್ವದರ್ಶೀ ಚೇಚ್ಛ್ರದ್ದಯಾಽನ್ವಿತಃ ।।<br />ಯದೈವಾಹರ್ಜುಹೋತೀತ್ಥಂ ಹನ್ತಿ ಮೃತ್ಯುಂ ತದೈವ ಸಃ ।।  ೭೨ ।।  </div>
				<div class="verse">ಏಕಯೈವ ಸ ಆಹುತ್ಯಾ ದೇವೇಭ್ಯೋಽನ್ನಂ ಹ್ಯಶೇಪತಃ ।।<br />ಪ್ರಯಚ್ಛತಿ ಯತೋ ನಾತಃ ಪ್ರಯೋಗಾನ್ತರಮೀಕ್ಷ್ಯತೇ ।।  ೭೩ ।।  </div>
				<div class="verse">ಹುತಮೇವಂ ಜಗತ್ಕೃತ್ಸ್ನಂ ನಾತೋಽನ್ಯದವಶಿಷ್ಯತೇ ।।<br />ಯಥೋಕ್ತದರ್ಶನಾತ್ತಸ್ಮಾತ್ಸರ್ವಾಪ್ತ್ಯಾ ಮೃತ್ಯುಜಿದ್ಭವೇತ್ ।।  ೭೪ ।।  </div>
				<div class="verse">ಉಕ್ತವದ್ಧೃದಿ ಸಂಭಾವ್ಯ ವಕ್ಷ್ಯಮಾಣಾನ್ಯಪಿ ಶ್ರುತಿಃ ।।<br />ಅನ್ನಾನಿ ಕಸ್ಮಾದಿತ್ಯಾಹ ಪ್ರಶ್ನವಾಕ್ಯವಿವಕ್ಷಯಾ ।।  ೭೫ ।।  </div>
				<div class="verse">ಅದ್ಯಮಾನಾನ್ಯಥಾನ್ನಾನಿ ಯಥೋಕ್ತಾನ್ಯತ್ತೃಭಿಃ ಸದಾ ।।<br />ಕಸ್ಮಾತ್ಕ್ಷಯಂ ನ ಸಂಯಾನ್ತಿ ಯವಪೂರ್ಣಕುಸೂಲವತ್ ।।  ೭೬ ।।  </div>
				<div class="verse">ಪ್ರಶ್ನಸ್ಯ ಕಸ್ಮಾತ್ತಾನೀತಿ ಶ್ರುತ್ಯೈವಾಽಽಚಾರ್ಯಭೂತಯಾ ।।<br />ಪುರುಷೋ ವಾ ಇತಿ ಗಿರಾ ಹೇತುರುಕ್ತೋಽಕ್ಷಯೇ ಪರಃ ।।  ೭೭ ।।  </div>
				<div class="verse">ಅದ್ಯತೇ ಚೇತ್ಸದೈವಾನ್ನಂ ಜನ್ಯತೇ ನ ತು ತತ್ತತಃ ।।<br />ಯಥೋಕ್ತಃ ಸ್ಯಾದಯಂ ದೋಷೋ ನ ತು ತನ್ನೇಹ ಜನ್ಯತೇ ।।  ೭೮ ।।  </div>
				<div class="verse">ಅನ್ನಾಕ್ಷಯತ್ವಹೇತುತ್ವಾತ್ಪುರುಷೋಽಕ್ಷಿತಿರುಚ್ಯತೇ ।। <br />ಸ ಹಿ ಧೀಹಾಪ್ರಬನ್ಧೇನ ಸರ್ವದಾಽನ್ನಂ ಕರೋತ್ಯತಃ ।।  ೭೯ ।।  </div>
				<div class="verse">ಕ್ರಿಯಾಬುದ್ಧಿಪ್ರಬನ್ಧೇನ ಯತೋ ಭೋಕ್ತಾಽಷ್ಯಹರ್ನಿಶಮ್ ।।<br />ತದನ್ನಂ ಜನಯತ್ಯೇವ ತಸ್ಮಾದನ್ನಂ ನ ಹೀಯತೇ ।।  ೮೦ ।।  </div>
				<div class="verse">ಭೋಗದಸ್ಯೈವ ಭೋಗೇನ ಸೃಜ್ಯಮಾನತ್ವಹೇತುತಃ ।।<br />ಅನ್ನಾಕ್ಷಯೋ ಭವೇದೇವಂಂ ತಯೋರವ್ಯತಿರೇಕತಃ ।।  ೮೧ ।।  </div>
				<div class="verse">ಸುಖದುಃಖಾದಿಸಂವಿತ್ತಿಃ ಫಲಂ ಪೂರ್ವಸ್ಯ ಕರ್ಮಣಃ ।। <br />ರಾಗದ್ವೇಷಕ್ರಿಯಾ ತತ್ರ ಸ್ಯಾತ್ಫಲಾನ್ತರಸಿದ್ಧಯೇ ।।  ೮೨ ।।  </div>
				<div class="verse">ರಾಗಾದಿಪೂರ್ವಕಂ ಕರ್ಮ ಜಾಯತೇ ಫಲವದ್ಯತಃ ।।<br />ರಾಗಾದಿರಹಿತಂ ತತ್ತು ನಿಷ್ಫಲಂ ಸುಪ್ತವಾಗಿವ ।।  ೮೩ ।।  </div>
				<div class="verse">ಕೋ ಹೇತುರಕ್ಷಯತ್ವೇ ಸ್ಯಾದಿತಿ ಪೃಷ್ಟಮಥಾಧುನಾ ।।<br />ತದ್ವಿದಃ ಫಲಸಿದ್ಧ್ಯರ್ಥೇ ಭೂಯಃ ಪ್ರಶ್ನೋಽಯಮುಚ್ಯತೇ ।।<br />ಅಕ್ಷಿತಿತ್ವಂ ಕಥಂ ಪುಂಸ ಇತ್ಯೇತಚ್ಚಾಧುನೋಚ್ಯತೇ ।।  ೮೪ ।।  </div>
				<div class="verse">ಸ ಹೀದಮನ್ನಂ ಕುರುತೇ ತತ್ತತ್ಕಾಲಪ್ರಸೂತಯಾ ।।<br />ಧಿಯಾ ಧಿಯಾ ಹಿ ಪುರುಷಃ ಕರ್ಮಭಿಶ್ಚಾನ್ನಮಾತ್ಮನಃ ।।  ೮೫ ।।  </div>
				<div class="verse">ಭುಜ್ಯಮಾನಾನ್ಯಪಿ ತತೋ ನ ಕ್ಷೀಯನ್ತೇ ಪ್ರಬನ್ಧತಃ ।।  ೮೬ ।। <br />ಯಥೈವ ಪುರುಷೋಽನ್ನಾನಾಂ ಭೋಕ್ತಾಽತ್ಯನ್ತಂ ತಥೈವ ಸಃ ।। <br />ಕರ್ತಾಽಪ್ಯತ್ಯನ್ತಮೇವ ಸ್ಯಾದನ್ಯೋನ್ಯಾವ್ಯತಿರೇಕತಃ ।।  ೮೭ ।।  </div>
				<div class="verse">ಏವಂ ಪ್ರಬನ್ಧರೂಪೇಣ ಸಾಧ್ಯಸಾಧನಲಕ್ಷಣಮ್ ।।<br />ಅವಿದ್ಯಾಪಟಸಂವೀತಚೇತಂಸಾಂ ಸ್ಥಾಸ್ನ್ವಿವೇಕ್ಷತೇ ।।  ೮೮ ।।  </div>
				<div class="verse">ಏತಚ್ಚ ಭಣ್ಯತೇ ಶ್ರುತ್ಯಾ ಪುಂಸೋ ವೈರಾಗ್ಯಸಿದ್ಧಯೇ ।।<br />ಸಂಸಾರಾದವಿರಕ್ತಸ್ಯ ಮುಕ್ತೀಚ್ಛಾ ನೇಹ ಕಸ್ಯ ಚಿತ್ ।।  ೮೯ ।। </div>
				<div class="verse">ಫಲಹೇತ್ವೋರ್ಮಿಥೋಽತ್ಯನ್ತಂ ಸರ್ವದಾಽವ್ಯತಿರೇಕತಃ ।। <br />ಸಮ್ಯಗ್ಜ್ಞಾನಾದೃತೇ ನಾಸ್ತಿ ತದ್ಧೇತೂಚ್ಛಿತ್ತಿಕಾರಣಮ್ ।।  ೯೦ ।।  </div>
				<div class="verse">ತ್ಯಕ್ತ್ವಾಽನ್ಯತ್ಸಕಲಂ ತಸ್ಮಾತ್ಸಮ್ಯಗ್ಜ್ಞಾನಸ್ಯ ಲಬ್ಧಯೇ ।।<br />ಮನೋವಾಕ್ತನುಚೇಷ್ಟಾಭಿರ್ಮಹಾನ್ತಂ ಯತ್ನಮಾಚರೇತ್ ।।  ೯೧ ।।  </div>
				<div class="verse">ಪುಂಸೋಽಕ್ಷಿತಿತ್ವಂ ಯೋ ವೇದ ತಸ್ಯೇದಂ ಫಲಮುಚ್ಯತಚೇ ।।<br />ಸೋಽನ್ನಮತ್ತಿ ಪ್ರತೀಕೇನ ವೃತ್ತ್ವಾಽನ್ನಂ ಮುಖ್ಯಯಾಽತ್ತಿ ಸಃ ।।  ೯೨ ।।  </div>
				<div class="verse">ನೈವಂವಿದ್ಗುಣತಾಮೇತಿ ಹ್ಯನ್ನಂ ಪ್ರತಿ ಕದಾಚನ ।।<br />ಪ್ರಧಾನಭೂತಃ ಸನ್ಭುಙ್ಲೇ ಸರ್ವದಾಽನ್ನಂ ಸ ಕಾಮತಃ ।।  ೯೩ ।।  </div>
				<div class="verse">ಅಪಿ ದೇವಾನ್ಸ ಸಂಯಾತಿ ತಥೋರ್ಜಂ ಚೋಪಜೀವತಿ ।।<br />ಪ್ರಶಂಸೈಷಾ ಯಥೋಕ್ತಸ್ಯ ವಿಜ್ಞಾನಸ್ಯೇತಿ ನಿಶ್ಚಿತಿಃ ।।  ೯೪ ।।  </div>
				<div class="verse">ಅನ್ನತ್ರಯಂ ಯದುತ್ಕೃಷ್ಟಂ ತಸ್ಯಾಯಂ ನಿರ್ಣಯೋಽಧುನಾ ।।<br />ಶರೀರಕಾರ್ಯಸಂಸ್ಥಸ್ಯ ವರ್ಣ್ಯತೇಽಧ್ಯಾತ್ಮರೂಪಕಮ್ ।।  ೯೫ ।।  </div>
				<div class="verse">ಪ್ರಯೋಗಸಮವಾಯಿತ್ವಂ ಪೂರ್ವೇಷ್ವನ್ನೇಷು ವರ್ಣಿತಮ್ ।।<br />ಭೋಕ್ತಾರಶ್ಚಾಪಿ ಯೇ ತೇಷಾಂ ತೇಽಪಿ ಶ್ರುತ್ಯೋಪವರ್ಣಿತಾಃ ।।  ೯೬ ।।  </div>
				<div class="verse">ಪ್ರಯೋಗಸಮವಾಯಿತ್ವಾತ್ಪೂರ್ವೇಷಾಂ ಕರ್ಮಣಾಂ ಸತಾಮ್ ।। <br />ಮನಆದಿತ್ರಯಂ ಕಾರ್ಯಂ ತಾದರ್ಥ್ಯೇನೋತ್ತರಾ ಶ್ರುತಿಃ ।।  ೯೭ ।।  </div>
				<div class="verse">ಉತ್ಪಾದ್ಯ ತ್ರೀಣ್ಯಥಾನ್ನಾನಿ ಮೇಧಯಾ ತಪಸಾ ಪಿತಾ ।।<br />ಮನೋ ವಾಚಂ ತಥಾ ಪ್ರಾಣಮಾತ್ಮಾರ್ಥೇ ತಾನಿ ಚಾಕರೋತ್ ।।  ೯೮ ।।  </div>
				<div class="verse">ಮನಸೋಽಸ್ತಿತ್ವಸಿದ್ಧ್ಯರ್ಥಂ ಶ್ರುತ್ಯೋಪನ್ಯಸ್ಯತೇಽನುಮಾ ।।<br />ಸತಶ್ಚ ತಸ್ಯ ಕಾಮಾದಿರೂಪಾಣ್ಯಪಿ ಚ ವಕ್ಷ್ಯತಿ ।।  ೯೯ ।।  </div>
				<div class="verse">ಅವಿದ್ಯಾಧಿಕೃತಾವಸ್ಯಾಂ ಧರ್ಮಧರ್ಮ್ಯಾದಿಸಂಗತಿಃ ।।<br />ಅವಿದ್ಯಾಕಾರ್ಯಸಂಸ್ಥೈವ ನ ತ್ವಸೌ ಪ್ರತ್ಯಗಾತ್ಮನಃ ।।  ೧೦೦ ।। </div>
				<div class="verse">ಇತ್ಯೇತತ್ಪ್ರತಿಪತ್ತ್ಯರ್ಥಂ ಪರೋ ಗ್ರನ್ಥೋಽನತಾರ್ಯತೇ ।।<br />ಮಾ ಭೂತ್ಕಾಮಾದಿಧರ್ಮಿತ್ವಮಾತ್ಮನೀತಿ ಪ್ರಯತ್ಯತೇ ।।  ೧೦೧ ।।  </div>
				<div class="verse">ಪೃಷ್ಟೋ ಜರದ್ಗವಂ ಯಾನ್ತಮದ್ರಾಕ್ಷೀಸ್ತ್ವಮಿತೀತರಃ ।।<br />ತತೋಽನ್ಯತ್ರಮನಾ ಆಸಂ ನಾತೋಽದ್ರಾಕ್ಷಂ ತ್ವದೀರಿತಮ್ ।।  ೧೦೨ ।।  </div>
				<div class="verse">ವಿಷಯಾನ್ತರಸಂಬದ್ಧಂ ಮನೋ ದೃಷ್ಟಂ ಘಟಾದಿವತ್ ।।<br />ಆತ್ಮೈಕಸಾಕ್ಷಿಕಂ ತಚ್ಚ ಹ್ಯುಕ್ತಾರ್ಥಾಪತ್ತಿಸಂಶ್ರಯಾತ್ ।।  ೧೦೩ ।।  </div>
				<div class="verse">ಅಸ್ತ್ಯಾತ್ಮಾ ಚಿತ್ಸ್ವಭಾವೋಽತ್ರ ಚಕ್ಷುಶ್ಚಾವಿಕಲಂ ತಥಾ ।।<br />ಸಪ್ರಕಾಶಂ ಗವಾಶ್ವಂ ಚ ನ ಚ ಪಶ್ಯತಿ ಚೇತನಃ ।।  ೧೦೪ ।।  </div>
				<div class="verse">ಅತೋಽನುಮೀಯತೇಽಸ್ತ್ಯನ್ಯದ್ಯಸ್ಮಿನ್ನಸತಿ ನೇಕ್ಷತೇ ।।<br />ದ್ರಷ್ಟ್ರಾದಿ ಸಂಹತಂ ಸರ್ವಂ ಯಸ್ಮಿಂಶ್ಚ ಸತಿ ವೀಕ್ಷತೇ ।।  ೧೦೫ ।।  </div>
				<div class="verse">ಯತ್ತದಸ್ತಿ ಮನಸ್ತತ್ಸ್ಯಾತ್ಪ್ರಸಿದ್ಧ್ಯಾ ಚಾಸ್ತಿ ತನ್ಮನಃ ।।<br />ಅಭೂಯನ್ಮಮ ಮನೋಽನ್ಯತ್ರ ಯತೋ ನಾದ್ರಾಕ್ಷಮಿತ್ಯತಃ ।।  ೧೦೬ ।।  </div>
				<div class="verse">ಸದಪ್ಯಾತ್ಮಾದಿಕಂ ಸರ್ವಂ ದರ್ಶನಾದಾವಕಾರಣಮ್ ।।<br />ಮನಸೈವ ಯತೋ ದ್ರಷ್ಟಾ ಗವಾದೀಹ ಪ್ರಪಶ್ಯತಿ ।।  ೧೦೭ ।।  </div>
				<div class="verse">ನಿಃಶೇಷಪ್ರತ್ಯಾಧಾರಧರ್ಮ್ಯಸ್ತಿತ್ವಂ ಪ್ರಸಾಧ್ಯ ಹಿ ।।<br />ಕಾಮಾದಿಧರ್ಮಸಿದ್ಧ್ಯರ್ಥಂ ಕಾಮ ಇತ್ಯಾದ್ಯಥೋಚ್ಯತೇ ।।  ೧೦೮ ।।  </div>
				<div class="verse">ಸಾಧನಾನ್ಯೇವ ಮನಸೋ ವುದ್ಧಿಕರ್ಮೇನ್ದ್ರಿಯಾಣ್ಯಪಿ ।।<br />ಸಹೈವಾಽಽಯತನೈಃ ಸರ್ವೈಃ ಪ್ರಾಧಾನ್ಯಂ ಮನಸಸ್ತತಃ ।।  ೧೦೯ ।।  </div>
				<div class="verse">ವಿಷಯಾಭಿಲಾಷಃ ಕಾಮಃ ಸ್ಯಾನ್ನ ವಿಶೇಷೇಽಸ್ತಿ ಕಾರಣಮ್ ।।<br />ಇನ್ದ್ರಿಯಾಲೋಚಿತಾರ್ಥಸ್ಯ ಸ್ಯಾತ್ಸಂಕಲ್ಪೋಽವಧಾರಣಮ್ ।।  ೧೧೦ ।।  </div>
				<div class="verse">ಅನಿಶ್ಚಯಾತ್ಮಿಕಾ ವೃತ್ತಿರ್ವಿಚಿಕಿತ್ಸೇತ್ಯುದಾಹೃತಾ ।।<br />ಆಸ್ತಿಕ್ಯಬುದ್ಧಿಃ ಶ್ರದ್ಧಾ ಸ್ಯಾದಶ್ರದ್ಧಾ ತದ್ವಿರೋಧಿನೀ ।।  ೧೧೧ ।।  </div>
				<div class="verse">ಧೃತಿಶ್ರದ್ಧೇ ವಿನಾ ನ ಸ್ಯುಃ ಕಾಮಾದ್ಯಾಃ ಕಾರಣಾದೃತೇ ।। <br />ಯತೋಽಕಾಮಾದಯೋಽಪ್ಯತ್ರ ಹ್ಯುಕ್ತಾ ಏವಾರ್ಥತೋ ಮತಾಃ ।।  ೧೧೨ ।।  </div>
				<div class="verse">ಧಾರಣಂ ಚ ಧೃತಿರ್ಜ್ಞೇಯಾ ಬುದ್ಧ್ಯೋಪಾತ್ತಸ್ಯ ವಸ್ತುನಃ ।।<br />ವಿಪರ್ಯಯೋಽಧೃತಿಸ್ತಸ್ಯಾ, ಹ್ರೀರ್ಲಜ್ಜೇತ್ಯಭಿಧೀಯತೇ ।।  ೧೧೩ ।।  </div>
				<div class="verse">ವಿಜ್ಞಾನಂ ನಿಶ್ಚಿತಂ ಧೀಃ ಸ್ಯಾದ್ಭಯಂ ಭೀರಭಿಧೀಯತೇ ।।<br />ಏತತ್ಸರ್ವಂ ಮನೋ ಜ್ಞೇಯಮಿತಿ ತಾದಾತ್ಮ್ಯಮುಚ್ಯತೇ ।।  ೧೧೪ ।।  </div>
				<div class="verse">ಬುದ್ಧೇಶ್ಚ ಮನಸಶ್ಚೈಕ್ಯಂ ವಿವಕ್ಷಿತ್ವೋಪಸಂಹೃತಿಃ ।।<br />ಇನ್ದ್ರಿಯಾಣ್ಯಪಿ ಸರ್ವಾಣಿ ಸ್ವಾನ್ತಸ್ಯೈವ ತು ವೃತ್ತಯಃ ।।  ೧೧೫ ।।  </div>
				<div class="verse">ಯತಃ ಸ್ವಕಾರ್ಯನಿರ್ದೇಶಃ ಸ್ವಾನ್ತಸ್ಯ ಸ್ಪರ್ಶನೇನ್ದ್ರಿಯೇ ।। <br />ಮನ ಏವ ತತೋ ಜ್ಞೇಯಂ ಶರೀರೇನ್ದ್ರಿಯಸಂಹತಿಃ ।।  ೧೧೬ ।।  </div>
				<div class="verse">ಪುಂಸೋ ಭೋಗಪ್ರಸಿದ್ಧ್ಯರ್ಥಂ ವೈಚಿತ್ರ್ಯಂ ಧೀರ್ನಿಗಚ್ಛತಿ ।।<br />ದೇಹೇನ್ದ್ರಿಯಾದ್ಯವಸ್ಥಾಭಿರತೋ ಧೀಃ ಸರ್ವಮೇವ ತು ।।  ೧೧೭ ।।  </div>
				<div class="verse">ಜಿಘ್ರನ್ತೀ ಭವತಿ ಘ್ರಾಣಂ ಪಶ್ಯನ್ತೀ ಚಕ್ಷುರುಚ್ಯತೇ ।।<br />ಶೃಣ್ವತೀ ಭವತಿ ಶ್ರೋತ್ರಮಿತಿ ವ್ಯಾಸೋಽಪ್ಯಭಾಷತ ।।  ೧೧೮ ।।  </div>
				<div class="verse">ಶುಕ್ಲಂ ಕೃಷ್ಣಮಣು ಸ್ಥೂಲಮಿತಿ ಧೀಃ ಕರ್ಮಣೋ ವಶಾತ್ ।।<br />ದ್ವೈತಾಧಿಕಾರಮಾಪನ್ನಾ ವೈಶ್ವರೂಪ್ಯಂ ನಿಗಚ್ಛತಿ ।।  ೧೧೯ ।।  </div>
				<div class="verse">ಪ್ರತ್ಯಕ್ಕಿದ್ದೇಶಭೇದೇನ ನ ಹಿ ಶುಕ್ಲಾದಿವಸ್ತುನಃ ।।<br />ಸತ್ತಾ ಸಂಭಾವ್ಯತೇಽನ್ಯತ್ರ ಪ್ರತ್ಯಗ್ವದ್ಗ್ರಾಹ್ಯವಸ್ತುನಃ ।।  ೧೨೦ ।।  </div>
				<div class="verse">ನಾತಃ ಶುಕ್ಲಾದಿವಸ್ತ್ವಸ್ತಿ ಬುದ್ಧಿರೇವ ಕ್ರಿಯಾವಶಾತ್ ।।<br />ಶುಕ್ಲಾದಿರೂಪತಾಮೇತಿ ಪುರುಷಾರ್ಥಪ್ರಸಿದ್ಧಯೇ ।।  ೧೨೧ ।।  </div>
				<div class="verse">ಧೀರ್ವಿಪರ್ಯಯರೂಪೇಯಂ ಯತಃ ಶುಕ್ಲಾದಿರೂಪಿಣೀ ।।<br />ಮನ ಏವೇತ್ಯತಃ ಪ್ರಾಜ್ಞಾಃ ಸರ್ವರೂಪಂ ಪ್ರಚಕ್ಷತೇ ।।  ೧೨೨ ।।  </div>
				<div class="verse">ಆತ್ಮಾರ್ಥೇನೈವ ಸ್ತ್ಯತ್ವಂ ಕೃತ್ಸ್ನಾತ್ಮೀಯಸ್ಯ ವಸ್ತುನಃ ।।<br />ತಸ್ಯ ತನ್ಮಾತ್ರಯಾಶ್ವಾತ್ಮ್ಯಾದಿತಿ ಪೂರ್ವಮವಾದಿಷಮ್ ।।  ೧೨೩ ।।  </div>
				<div class="verse">ಅಪಿ ಸರ್ವಾಣೀನ್ದ್ರಿಯಾಣಿ ಮನ ಏವ ಯತಸ್ತತಃ ।।<br />ಪೃಷ್ಠತೋಽಪಿ ನರಃ ಸ್ಪೃಷ್ಟೋ ಮನಸೈವ ಪ್ರಪದ್ಯತೇ ।।  ೧೨೪ ।।  </div>
				<div class="verse">ಪರಾಙ್ಭುಖ ಉಪಸ್ಪೃಷ್ಟಃ ಪಾಣೇಃ ಸ್ಪರ್ಶೋಽಯಮೀದೃಶಃ ।।<br />ಇತಿ ಸ್ಪರ್ಶವಿಶೇಷಂ ನಾ ಮನಸೈವ ಪ್ರಪದ್ಯತೇ ।।  ೧೨೫ ।।  </div>
				<div class="verse">ತ್ವಚೋಪಸ್ಪೃಷ್ಟಿಮಾತ್ರೇಣ ಸ್ಪರ್ಶಮಾತ್ರಂ ಪ್ರಪದ್ಯತೇ ।।<br />ಸ್ಪರ್ಶನಾದಿವಿಶೇಷಂ ತು ಮನಸೈವ ಪ್ರಪದ್ಯತೇ ।।  ೧೨೬ ।।  </div>
				<div class="verse">ಮನಸೈವ ಯತೋಽಶೇಷಕರಣಸ್ವಾರ್ಥಧೀಭವಃ ।।<br />ಸರ್ವಂ ಹಿ ಮನ ಏವೇತಿ ಶ್ರುತಿರಾಹ ವಚಸ್ತತಃ ।।  ೧೨೭ ।।  </div>
				<div class="verse">ಮನಸ್ತಾವತ್ಸುನಿರ್ಣೀತಂ ಶರೀರಂ ಚೇನ್ದ್ರಿಯಾಣಿ ಚ ।।<br />ತದನನ್ತರತೋ ವಾಚೋ ವ್ಯಾಖ್ಯಾ ಪ್ರಸ್ತೂಯತೇಽಧುನಾ ।।  ೧೨೮ ।।  </div>
				<div class="verse">ಯಃ ಕಶ್ಚೇತ್ಯವಿಶೇಷೋಕ್ತಿರ್ನಾದವರ್ಣಪದೋಕ್ತಿಭಿಃ ।। <br />ಸಂಯೋಗೋತ್ಥೋ ವಿಯೋಗೋತ್ಥೋ ಯಶ್ಚಾಪಿ ಪ್ರತ್ಯಯಾತ್ಮಕಃ ।।  ೧೨೯ ।।  </div>
				<div class="verse">ವಾಗೇವ ಸ ಇತಿ ಜ್ಞೇಯಃ ಕುತೋ ಯಸ್ಮಾದಿಯಂ ಸದಾ ।।<br />ಸಮಾನಯೋನೇ ರೂಪಸ್ಯ ವಾಕ್ಪ್ರಮಾಽತೋಽವಬೋಧಿಕಾ ।।  ೧೩೦ ।।  </div>
				<div class="verse">ವಾಗೇವ ಪ್ರತ್ಯಯಾದೌ ಸ್ಯಾದಿತ್ಯೇತದ್ಗಮ್ಯತೇ ಕುತಃ ।।<br />ಸ್ವಾಭಿಧೇಯಾವಬೋಧಸ್ಯ ಹ್ಯಾ ಸಮಾಪ್ತೇರಿಯಂ ಯತಃ ।।  ೧೩೧ ।।  </div>
				<div class="verse">ಯತೋಽತ್ಯರ್ಥಂ ಪ್ರವೃತ್ತಾ ವಾಗ್ಘಟಬೋಧೇ ಪ್ರದೀಪವತ್ ।।<br />ಅರ್ಥಾವಬೋಧನಂ ಕಾರ್ಯಂ ವಾಚೋ ನಾನ್ಯದಿತೋಽಪರಮ್ ।।  ೧೩೨ ।।  </div>
				<div class="verse">ಶಬ್ದೋಚ್ಚಾರಣಶಕ್ತಂ ಹಿ ನನು ವಾಗಿನ್ದ್ರಿಯಂ ಮತಮ್ ।।<br />ಕಥಂ ತದ್ವಿಷಯಃ ಶಬ್ದೋ ವಾಗಿತ್ಯತ್ರಾಭಿಧೀಯತೇ ।।  ೧೩೩ ।।  </div>
				<div class="verse">ಸತ್ಯಮನ್ಯತ್ರ ತದ್ಗ್ರಹ್ಯಂ ತಸ್ಯ ತತ್ರೈವ ಯೋಗ್ಯತಃ ।।<br />ಇಹ ತ್ವನ್ನತ್ರಯಸ್ಯೈವ ಸರ್ವಾತ್ಮತ್ವಂ ವಿವಕ್ಷಿತಮ್ ।।  ೧೩೪ ।।  </div>
				<div class="verse">ಮನೋಽನ್ತಃಪಾತಿ ನಿಖಿಲಂ ರೂಪಂ ಯದ್ವದ್ವಿವಕ್ಷ್ಯತೇ ।।<br />ತಸ್ಯ ಪ್ರಕಾಶಕಸ್ತದ್ವತ್ಸರ್ವಃ ಶಬ್ದೋ ವಿವಕ್ಷ್ಯತೇ ।।  ೧೩೫ ।।  </div>
				<div class="verse">ಪ್ರಕಾಶಸ್ಯೈವ ಸರ್ವಸ್ಯ ಶಬ್ದತ್ವಪ್ರತಿಪತ್ತಯೇ ।।<br />ಏಷಾ ಹಿ ನೇತ್ಯತೋ ವಕ್ತಿ ವಾಗಿನ್ದ್ರಿಯನಿವೃತ್ತಯೇ ।।  ೧೩೬ ।।  </div>
				<div class="verse">ರೂಪಾತ್ಮಕಂ ಯಥಾ ಚಕ್ಷೂ ರೂಪಸ್ಯೈವ ಪ್ರಕಾಶಕಮ್ ।।<br />ವಾಕ್ಚ ಶಬ್ದಾತ್ಮಿಕಾ ತದ್ವಚ್ಛಬ್ದಸ್ಯೈವಾಸ್ತು ದೀಪಿಕಾ ।।  ೧೩೭ ।।  </div>
				<div class="verse">ಇತಿ ಚೋದ್ಯಂ ಸಮಾಶಙ್ಕ್ಯ ಪರಿಹಾರಂ ಪ್ರಚಕ್ಷತೇ ।।<br />ಏಷಾ ಹಿ ನೇತಿ ಕೇಚಿತ್ತು ನೇಯಂ ದೀಪಾದಿವನ್ಮತಾ ।।  ೧೩೮ ।।  </div>
				<div class="verse">ಶ್ರೋತ್ರಾದಿಕರಣಗ್ರಾಹ್ಯಂ ಸರ್ವಂ ತದ್ರೂಷಮುಚ್ಯತೇ ।।<br />ತಸ್ಯ ಪ್ರಕಾಶಿಕೈವೇಯಂ ನ ಪ್ರಕಾಶ್ಯಾ ಪ್ರದೀಪವತ್ ।।  ೧೩೯ ।। </div>
				<div class="verse">ಪ್ರಕಾಶ್ಯಮೇವ ಚಾತ್ಯನ್ತಂ ಮನೋ ರೂಪಂ ಯಥಾ ತಥಾ ।। <br />ಪ್ರಕಾಶಿಕೈವ ಚಾತ್ಯನ್ತಂ ವಾಗ್ರಪಸ್ಯೇತಿ ನಿಶ್ಚಿತಿಃ ।।  ೧೪೦ ।।  </div>
				<div class="verse">ಪ್ರಕಾಶ್ಯಮೇವ ರೂಪಂ ಸ್ಯಾತ್ಪ್ರಕಾಶೋ ವಾಕ್ತಥೈವ ಚ ।।<br />ವಿದ್ಯಾದೇತತ್ಸಮಾಸೇನ ಲಕ್ಷಣಂ ರೂಪಸಂಜ್ಞಯೋಃ ।।  ೧೪೧ ।।  </div>
				<div class="verse">ನಾಮಾಪಿ ಗೃಹ್ಯಮಾಣಂ ಸದ್ರೂಪಂ ಭವತಿ ಶೌಕ್ಲ್ಯವತ್ ।।<br />ರೂಪಂ ಚ ಬೋಧಯತ್ತದ್ವನ್ನಾಮಪಕ್ಷೇಽವತಿಷ್ಠತೇ ।।  ೧೪೨ ।।  </div>
				<div class="verse">ಏವಂ ವಾಙ್ಭನಸೇ ಸಮ್ಯಗ್ವ್ಯಾಖ್ಯಾಯ ಪ್ರವಿಭಾಗಶಃ ।।<br />ತಯೋರ್ವಿಧರಣಃ ಪ್ರಾಣಸ್ತ್ವನಿರುಕ್ತೋಽಥ ಭಣ್ಯತೇ ।।  ೧೪೩ ।।  </div>
				<div class="verse">ಅನ ಇತ್ಯವಿಶಿಷ್ಟಸ್ಯ ವಾಯೋರ್ಗ್ರಹಣಮಿಷ್ಯತೇ ।।<br />ಸ ಏವ ಪ್ರಾದಿಸಂಬನ್ಧಾದ್ವಿಶೇಷಾರ್ಥೋ ಭವೇದಸುಃ ।।  ೧೪೪ ।। </div>
				<div class="verse">ಉತ್ಸರ್ಗೋ ಮುಖನಾಸಾಭ್ಯಾಂ ಪಿಣ್ಡಸ್ಯ ಪ್ರಣತಿಸ್ತಥಾ ।।<br />ಪ್ರಾಣೋ ನಾಮ ಮರುದ್ವೃತ್ತಿರಪಾನಸ್ತ್ವಧುನೋಚ್ಯತೇ ।।  ೧೪೫ ।।  </div>
				<div class="verse">ಅವಾಗ್ವಾಯೋರಪಶ್ವಾಸೋ ದೇಹಸ್ಯಾವಾಗ್ಗತಿಸ್ತಥಾ ।।<br />ಅಪಾನ ಏಷ ಕಥಿತೋ ವ್ಯಾನಃ ಸಾಂಪ್ರತಮುಚ್ಯತೇ ।।  ೧೪೬ ।।  </div>
				<div class="verse">ವೀರ್ಯವತ್ಕರ್ಮಹೇತುತ್ವಂ ವ್ಯಾಪ್ಯ ದೇಹೇ ಚ ವರ್ತನಮ್ ।।<br />ವ್ಯಾನವೃತ್ತಿರಿಯಂ ಪ್ರೋಕ್ತಾ ಹ್ಯುದಾನಾಖ್ಯಾಽಪಿ ಕೀರ್ತ್ಯತೇ ।।  ೧೪೭ ।।  </div>
				<div class="verse">ಯೋದ್ಯಮಾದಿಕ್ರಿಯಾಹೇತುಸ್ತಥಾಽಭ್ಯುದಯಕರ್ಮಕೃತ್ ।।<br />ಉತ್ಕರ್ಷಹೇತುರ್ದೇಹೇ ತು ವೃತ್ತಿಃ ಸೋದಾನಸಂಜ್ಞಿತಾ ।।  ೧೪೮ ।।  </div>
				<div class="verse">ಸಮಾಹರತಿ ವೃತ್ತೀರ್ಯೋ ಹೃದ್ದೇಶೇ ಕೀಲವತ್ಸ್ಥಿತಃ ।। <br />ಸ ಸಮಾನ ಇತಿ ಜ್ಞೇಯಃ ಸರ್ವಕಾರ್ಯೋಪಸಂಹೃತಿಃ ।।  ೧೪೯ ।।  </div>
				<div class="verse">ಯಸ್ಯೈತಾ ವೃತ್ತಯಃ ಪ್ರೋಕ್ತಾ ವೃ್ತ್ತಿಮಾನ್ಸೋಽನ ಉಚ್ಯತೇ ।।<br />ಸಂಪೂರ್ಯಾವಸ್ಥಿತೋ ದೇಹಂ ಶಾಕಲ್ಪಪ್ರಶ್ನನಿಷ್ಠಿತಃ ।।  ೧೫೦ ।।  </div>
				<div class="verse">ಪ್ರಾಣಶಬ್ದಃ ಪುರಾ ಪ್ರೋಕ್ತೋ ವೃತ್ತಿಮಾತ್ರಾಭಿಧಾಯಕಃ ।।<br />ಅನ್ತೇ ವೃತ್ತಿಮದರ್ಥಃ ಸ್ಯಾತ್ಸರ್ವಂ ಪ್ರಾಣ ಇತೀರಣಾತ್ ।।  ೧೫೧ ।।  </div>
				<div class="verse">ನಾಮ ರೂಪಂ ತಥಾ ಕರ್ಮ ಸಂಹತಂ ಸತ್ರ್ರಿದಣ್ಡವತ್ ।।<br />ಮಿಥಃ ಸಂಕೀರ್ಣವೃತ್ತಿಸ್ಥಂ ದೇಹ ಆತ್ಮೇತಿ ಚೋಚ್ಯತೇ ।।  ೧೫೨ ।।  </div>
				<div class="verse">ಏತಾವಾನೇವ ಸಂಘಾತೋ ದೇಹಃ ಪ್ರಾಣಾದಿರೂಪಕಃ ।।<br />ವಾಙ್ಯಯೋಽಥ ಪ್ರಾಣಮಯಸ್ತಥೈವ ಚ ಮನೋಮಯಃ ।।  ೧೫೩ ।।  </div>
				<div class="verse">ನಾಮಾತ್ರ ವಾಙ್ಭಯಂ ಸರ್ವಂ ರೂಪಂ ಸರ್ವಂ ಮನೋಮಯಮ್ ।।<br />ತದ್ವತ್ಪ್ರಾಣಮಯಂ ಕರ್ಮ ದೇಹಸ್ಯಾಸ್ಯೈಷ ಸಂಗ್ರಹಃ ।।  ೧೫೪ ।।  </div>
				<div class="verse">ಅನ್ನತ್ರಯವಿಭಾಗೋಽಯಮಧ್ಯಾತ್ಮ ಉಪವರ್ಣಿತಃ ।।<br />ಅಥಾಧಿಭೂತವಿಷಯೇ ವಿಭಾಗಸ್ತಸ್ಯ ಕೀರ್ತ್ಯತೇ ।।  ೧೫೫ ।। </div>
				<div class="verse">ಭೂರ್ಲೋಕಂ ಜಾನತರ್ಗ್ವೇದಂ ದೇವಾ ಮಾತಾ ಚ ವಾಗಿಯಮ್ ।। <br />ಅಧಿಭೂತ ಇಹ ಪ್ರೋಕ್ತಾ ವಿಜ್ಞಾತಂ ಯಚ್ಚ ಸಾ ಚ ವಾಕ್ ।।  ೧೫೬ ।। </div>
				<div class="verse">ಅನ್ತರಿಕ್ಷಂ ಯಜುರ್ವೇದಃ ಪಿತರಶ್ಚ ಪಿತಾ ತಥಾ ।।<br />ಇಹ ಯಚ್ಚ ವಿಜಿಜ್ಞಾಸ್ಯಂ ತನ್ಮನೋಽತ್ರಾಽಽಧಿಭೌತಿಕಮ್ ।।  ೧೫೭ ।।  </div>
				<div class="verse">ದ್ಯುಲೋಕಃ ಸಾಮವೇದಶ್ಚ ಮನುಷ್ಯಾಃ ಪ್ರಜಯಾ ಸಹ ।।<br />ಯಚ್ಚ ಕಿಂಚಿದವಿಜ್ಞಾತಂ ಪ್ರಾಣೋಽಸಾವಾಧಿಭೌತಿಕಃ ।।  ೧೫೮ ।।  </div>
				<div class="verse">ಯತ್ಕಿಂಚಿದಿಹ ವಿಜ್ಞಾತಂ ತದ್ವಾಗ್ರೂಪಂ ಪ್ರಚಕ್ಷತೇ ।।<br />ಮನೋರೂಪಂ ವಿಜಿಜ್ಞಾಸ್ಯಂ ಪ್ರಾಣಸ್ಯಾಜ್ಞಾತಮೇವ ತು ।।  ೧೫೯ ।।  </div>
				<div class="verse">ಭೂರ್ಲೋಕಾದಿಷು ಸರ್ವೇಷು ಮನೋವಾಕ್ಪ್ರಾಣಲಕ್ಷಣಮ್ ।। <br />ಯಥಾಸಂಭವಮಾಯೋಜ್ಯಮೇಕೈಕಸ್ಮಿಂಸ್ತ್ರಯಂ ತ್ರಯಮ್ ।।  ೧೬೦ ।।  </div>
				<div class="verse">ಅಧಿಭೂತೇ ಯತೋಽಶಕ್ಯಾ ವಕ್ತುಂ ವಾಗಾದಿವಿಸ್ತೃತಿಃ ।।<br />ಯತ್ಕಿಂಚೇತ್ಯುಪಸಂಹಾರಂ ಲಕ್ಷಣೋಕ್ತ್ಯಾ ತತೋಽಕರೋತ್ ।।  ೧೬೧ ।।  </div>
				<div class="verse">ಲಕ್ಷಣೇನೈವ ಸಂಸಿದ್ಧ ಆಧಿಭೋತಿಕಸಂಗ್ರಹೇ ।।<br />ತ್ರಯ ಇತ್ಯಾದಿಕೋಕ್ತಿಸ್ತು ನಿಯಮಾರ್ಥೇತಿ ನಿಶ್ಚಯಃ ।।  ೧೬೨ ।।  </div>
				<div class="verse">ವ್ಯಾಖ್ಯಾನೇ ಪ್ರಸ್ತುತೇ ತ್ವಸ್ಮಿನ್ನವಿದ್ಯಾಯಾಃ ಸಮನ್ತತಃ ।।<br />ಕಾರ್ಯಕಾರಣರೂಪೇಣ ತಸ್ಯಾ ಏಷೋಪಸಂಹೃತಿಃ ।।  ೧೬೩ ।।  </div>
				<div class="verse">ಪ್ರಾಣಾತ್ಮನಾ ತದಜ್ಞಾತಂ ಬ್ರಹ್ಮ ಕಾರಣಮುಚ್ಯತೇ ।।<br />ನಾಮಾತ್ಮನಾ ತು ತನ್ಮಾನಂ ಮನೋರೂಪಂ ಚ ಮೀಯತೇ ।।  ೧೬೪ ।।  </div>
				<div class="verse">ಯತೋಽವಿದ್ಯೈವ ಸರ್ವೇಯಂ ಮನೋವಾಕ್ಪ್ರಾಣಲಕ್ಷಣಾ ।। <br />ಅತಸ್ತಚತ್ತತ್ತ್ವಸಂಬೋಧಾತ್ತಾ ಜಗ್ಧ್ವಾಽಮೃತಮಶ್ನುತೇ ।।  ೧೬೫ ।।  </div>
				<div class="verse">ವಿಜ್ಞಾತಾದನ್ಯದೇವೈತದವಿಜ್ಞಾತಾತ್ತಥಾ ಪೃಥಕ್ ।।<br />ಬ್ರಹ್ಮೈತದುಭಯಂ ಜಗ್ಧ್ವಾ ಪೂರ್ಣಮೇವಾವಶಿಷ್ಯತೇ ।।  ೧೬೬ ।।  </div>
				<div class="verse">ವಿಜ್ಞಾತಾದಿವಿದಂ ಭೋಗೈರ್ವಾಗಾದ್ಯಾ ದೇವತಾ ನರಮ್ ।। <br />ಷಿಜ್ಞಾತಾದಿಸ್ವರೂಪೇಣ ತಮವನ್ತಿ ಪೃಥಕ್ಪೃಥಕ್ ।।  ೧೬೭ ।।  </div>
				<div class="verse">ವಾಗಾದಯಸ್ತಾವದುಕ್ತಾಃ ಸಂಕ್ಷೇಪೇಣಾಽಽಧಿಭೌತಿಕಾಃ ।।<br />ತೇಷಾಮೇವಾಧಿದೈವೇಽಥ ವ್ಯಾಖ್ಯಾ ಪ್ರಸ್ತೂಯತೇಽಧುನಾ ।।  ೧೬೮ ।।  </div>
				<div class="verse">ಅಧ್ಯಾತ್ಮಮಧಿಭೂತಂ ಚ ಯಸ್ಯಾ ರೂಪಂ ಪುರೋದಿತಮ್ ।।<br />ಅಧಿದೈವವಿವಕ್ಷಾಯಾಂ ತಸ್ಯಾ ವಾಚ ಇದಂ ವಪುಃ ।।  ೧೬೯ ।।  </div>
				<div class="verse">ಅಧ್ಯಾತ್ಮಮಧಿಭೂತಂ ಚ ವ್ಯಾಖ್ಯಾತಾ ಯಾಽತ್ರ ವಾಕ್ಪುರಾ ।।<br />ವಾಚಾ ಸರ್ವಾಧಿದೈವಿಕ್ಯಾ ಸಂವ್ಯಾಪ್ತಾ ಸಾಽವಿಭಾಗತಃ ।।  ೧೭೦ ।।  </div>
				<div class="verse">ತಾಮಸಂ ಕಠಿನಂ ಚೋರ್ವೀ ಶರೀರಂ ವಾಚ ಉಚ್ಯತೇ ।।<br />ಅಗ್ನೇಃ ಪ್ರಕಾಶರೂಪಸ್ಯ ಸಾಽಽಧಾರತ್ವೇನ ಸಂಸ್ಥಿತಾ ।।  ೧೭೧ ।।  </div>
				<div class="verse">ಅಗ್ನಿಸ್ತು ಸಾತ್ತ್ವಿಕಂ ರೂಪಮಾಧೇಯತ್ವೇನ ಸ ಕ್ಷಿತೌ ।।<br />ವರ್ತತೇ ತಾಮಸೇ ರೂಪೇ ದೈವ್ಯೇವಂ ದ್ವಿವಿಧಾ ಹಿ ವಾಕ್ ।।  ೧೭೨ ।।  </div>
				<div class="verse">ಅದ್ಯಾತ್ಮಮಧಿಭೂತಂ ಚ ವಾಗೇಕೈವಾಽಽಧಿದೈವಿಕೀ ।।<br />ಸಾಮಾನ್ಯವ್ಯಕ್ತಿಭೇದೇನ ಹ್ಯೇಕಾಽನೇಕಾ ಚ ಸೋಚ್ಯತೇ ।।  ೧೭೩ ।।  </div>
				<div class="verse">ಇತ್ಯೇವಂ ಕೇಚಿದಿಚ್ಛನ್ತಿ ತಥಾಽನ್ಯಾದೃಗಪೀಷ್ಯತೇ ।। <br />ತತ್ರೈವಂ ಸತಿ ವಾಗ್ರೂಪೇ ಏವಂವ್ಯಾಖ್ಯಾತರೂಪಕೇ ।।  ೧೭೪ ।।  </div>
				<div class="verse">ಯಾವತ್ಯೇಷಾ ಚ ವಾಗುಕ್ತಾ ತಸ್ಯಾ ಇತ್ಯೇವಮಾದಿನಾ ।।<br />ಅಧ್ಯಾತ್ಮಾದಿಪರಿಚ್ಛಿನ್ನ ಯಾ ವಾಕ್ಸಾ ತಾವತೀ ಮತಾ ।।  ೧೭೫ ।।  </div>
				<div class="verse">ವಾಗಧ್ಯಾತ್ಮೇಽಧಿಭೂತೇ ಚ ತಾವತ್ಯೇಷಾಽಽಧಿದೈವಿಕೀ ।।<br />ತೇನ ತೇನ ವಿಶೇಷೇಣ ದೇವತೈವ ಯತೋ ಭವೇತ್ ।।  ೧೭೬ ।।  </div>
				<div class="verse">ಏಕೈಕತ್ರಾಧಿಕಾರೇಽಗ್ನಿಃ ಸ ಏವ ವ್ಯವತಿಷ್ಠತೇ ।।<br />ಪೃಥಿವ್ಯಗ್ನಿಸ್ವರೂಪೇಣ ಕ್ವಚಿದ್ವಾಗಾತ್ಮನಾ ಭವೇತ್ ।।  ೧೭೭ ।।  </div>
				<div class="verse">ಯಥೋದಿತಮಿದಂ ಯೋಜ್ಯಂ ಮನಃಪ್ರಾಣಾತ್ಮನೋರಪಿ ।।<br />ದೈವ್ಯಾಂ ವಾಚಿ ಯದುದ್ದಿಷ್ಟಂ ತುಲ್ಯವ್ಯಾಖ್ಯಾನಹೇತುತಃ ।।  ೧೭೮ ।। </div>
				<div class="verse">ಅಧ್ಯಾತ್ಮಮಧಿಭೂತಂ ಚ ಪ್ರಜಾ ಗೀರ್ಮನಸೋರ್ಯಥಾ ।।<br />ಅಧಿದೈವೇಽಪಿ ತದ್ವಾಚ್ಯಮಿತ್ಯರ್ಥಃ ಪರ ಆಗಮಃ ।।  ೧೭೯ ।।  </div>
				<div class="verse">ಮನಸಶ್ಚನ್ದ್ರಭಾವೋ ಹಿ ಸರ್ವತ್ರ ಶ್ರೂಯತೇ ಸ್ಫುಟಃ ।।<br />ತಸ್ಯಾಽಽದಿತ್ಯೇನ ಸಂಬನ್ಧಃ ಕಸ್ಮಾದತ್ರಾಭಿಧೀಯತೇ ।।  ೧೮೦ ।।  </div>
				<div class="verse">ವಿವಕ್ಷಿತತ್ವಾದೈಕ್ಯಸ್ಯ ಮನೋಬುದ್ಧ್ಯೋರತಃ ಶ್ರುತಿಃ ।।<br />ಆದಿತ್ಯೇನೈವ ಸಂಧತ್ತೇ ಮನಶ್ಚನ್ದ್ರಮಸಾ ನ ತು ।।  ೧೮೧ ।।  </div>
				<div class="verse">ಪ್ರಸವಾಧಿಕೃತೇಶ್ಚಾತ್ರ ಸಾವಿತ್ರಃ ಪ್ರಸವಸ್ತತಃ ।।<br />ಸವಿತ್ರೈವಾಭಿಸಂಬನ್ಧೋ ಮನಸಸ್ತೇನ ಶಸ್ಯತೇ ।।  ೧೮೨ ।।  </div>
				<div class="verse">ಅನುಗ್ರಹವ್ಯಪೇಕ್ಷಾಯಾಂ ಮನಸಶ್ಚನ್ದ್ರಮಾ ಭವೇತ್ ।।<br />ಅಧಿದೈವಂ ತಥಾಽಽದಿತ್ಯಶ್ಚಕ್ಷುಷೋ ದೇವತಾ ಮತಾ ।।  ೧೮೩ ।।  </div>
				<div class="verse">ಅಗ್ನಿರೇವ ಯತಃ ಸರ್ವಪ್ರಕಾಶೋ ಜಗತೀಷ್ಯತೇ ।।<br />ರೂಪಾಣಾಂ ಪ್ರವಿಭಾಗಶ್ಚ ತ್ವಷ್ಟೃಷಾಕನಿಬನ್ಧನಃ ।।  ೧೮೪ ।।  </div>
				<div class="verse">ತಯೋರ್ಗೀರ್ಮನಸೋರೇವಂ ಪ್ರಕಾಶಪ್ರಸವಾತ್ಮನೋಃ ।।<br />ಪ್ರಾಗ್ಯಥೋಕ್ತಾತ್ಮನೋರ್ಯೋಗಾತ್ಪ್ರಾಣೋಽಭೂದನ್ತರಿಕ್ಷಗಃ ।।  ೧೮೫ ।।  </div>
				<div class="verse">ಪ್ರಾಣೋಽಭವದ್ಯಥಾಽಧ್ಯಾತ್ಮೇ ಪ್ರಜಾ ವಾಕ್ಸ್ವಾನ್ತಯೋಸ್ತಥಾ ।।<br />ಪ್ರಾಣಸ್ಯೈವಾಧಿದೈವೇಽಪಿ ಪ್ರಸವೋಽಯಮಿಹೋಚ್ಯತೇ ।।  ೧೮೬ ।।  </div>
				<div class="verse">ನಾನ್ನತ್ರಯಂ ವ್ಯಪೇಕ್ಷ್ಯೇಹ ಜನ್ಮ ಪ್ರಾಣಸ್ಯ ಕಥ್ಯತೇ ।।<br />ಕಿಂತು ಪಾಙ್ತ್ಕಕ್ರಿಯಾಪೇಕ್ಷಂ ಪ್ರಾಣಜನ್ಮಾಭಿಧೀಯತೇ ।।  ೧೮೭ ।।  </div>
				<div class="verse">ಸ ಯಥಾಽಽಧ್ಯಾತ್ಮಿಕೇ ದೇಹೇ ಪ್ರಾಣಸ್ತದ್ವತ್ಪ್ರಜಾಪತೇಃ ।।<br />ಅನ್ತರಿಕ್ಷಗತಃ ಪ್ರಾಣಃ ಸ ಏಷ ಪರಮೇಶ್ವರಃ ।।  ೧೮೮ ।।  </div>
				<div class="verse">ಯತೋಽಸಪತ್ನಸ್ತೇನಾಯಮಿನ್ದ್ರ ಇತ್ಯಭಿಧೀಯತೇ ।।<br />ನನು ವಾಙ್ಭನಸೇ ಸತೋಽಸ್ಯ ತತ್ಕುತೋಽಸ್ಯಾಸಪತ್ನತಾ ।।  ೧೮೯ ।।  </div>
				<div class="verse">ನೈವಂ ವಾಙ್ಭನಸೇ ಯಸ್ಮಾತ್ಪ್ರಾಣವೃತ್ತ್ಯೈವ ಜೀವತಃ..<ಬ್ರ್ />ಯದನೇನಾನ್ನಮತ್ತೀತಿ ತಸ್ಮಾದೇತ ಇತೀರಣಾತ್ ।।  ೧೯೦ ।।  </div>
				<div class="verse">ಪ್ರಾಣಸ್ಯೈವ ಯತೋ ವೃತ್ತೀ ಉಕ್ತೇ ವಾಙ್ಭನಸೇ ಅಪಿ ।।<br />ಪ್ರಾಣಸ್ಯಾತೋಽದ್ವಿತೀಯತ್ವಂ ತತಶ್ಚೇನ್ದ್ರತ್ವಮೇವ ಚ ।।  ೧೯೧ ।।  </div>
				<div class="verse">ನ ಸಪತ್ನೋ ಭವತ್ಯಸ್ಯ ಯೋಽಸಪತ್ನಂ ವಿವೇದ ಹಿ ।।<br />ಅಸಪತ್ನಮುಪಾಸೀನಃ ಸಸಪತ್ನಃ ಕುತೋ ಭವೇತ್ ।।  ೧೯೨ ।।  </div>
				<div class="verse">ಉಕ್ತಾ ಪಾಙ್ಲಾನುರೋಧೇನ ವಾಙ್ಭನಃಪ್ರಾಣಸಂಶ್ರಯಾ ।।<br />ಅನ್ನತ್ರಯವಿಭಾಗೇನ ಪ್ರಕ್ರಿಯಾ ತ್ವಧುನೋಚ್ಯತೇ ।।  ೧೯೩ ।।  </div>
				<div class="verse">ಅಧ್ಯಾತ್ಮಮಧಿಭೂತಂ ಚ ತಥಾ ಚೈವಾಧಿದೈವತಮ್ ।।<br />ಉಕ್ತಾ ವಾಗಾದಯಃ ಸರ್ವ ಸಮಾ ಏವೇತಿ  ಗೃಹ್ಯತಾಮ್ ।।  ೧೯೪ ।।  </div>
				<div class="verse">ಸಾಮ್ಯಂ ಕೇನ ಪ್ರಕಾರೇಣೇತ್ಯನನ್ತಾ ಇತ್ಯತೋಽವದತ್ ।।  ೧೯೫ ।। <br />ನನ್ವಧ್ಯಾತ್ಮೇಽಧಿಭೂತೇ ಚ ಪರಿಚ್ಛಿನ್ನಾಃ ಪುರೋದಿತಾಃ ।।<br />ವಾಗಾದಯಸ್ತ್ವಿಹ ಕಥಮನನ್ತಾ ಇತ್ಯುದೀರಣಮ್ ।।  ೧೯೬ ।।  </div>
				<div class="verse">ನೈತದೇವಂ ಯತೋಽನನ್ತಾಃ ಸರ್ವೇ ಭಾವಾ ಯಥೋದಿತಾಃ ।।<br />ವಾಚಾ ಸರ್ವಾಧಿದೈವಿಕ್ಯಾ ಲೋಕಾದೇರಪ್ಯನನ್ತತಾ ।।  ೧೯೭ ।।  </div>
				<div class="verse">ಅಧಿಕಾರಪರಿಚ್ಛೇದೇ ಸರ್ವಂ ಯಸ್ಮಾತ್ಸಮಾಪ್ಯತೇ ।।<br />ನಾಸಂಹತಾಯಾಃ ಕರ್ತೃತ್ವಂ ದೇವತಾಯಾಃ ಸ್ವತೋಽಪರೈಃ ।।  ೧೯೮ ।।  </div>
				<div class="verse">ಸ್ವಾಧಿಕಾರವಿನಿಷ್ಪತ್ತೌ ದೇವತಾ ದೇವತಾಗಣಮ್ ।।<br />ಸರ್ವಮೇವಾಽಽತ್ಮಸಾತ್ಕೃತ್ವಾ ತತ್ತತ್ಕಾರ್ಯಂ ಕರೋತಿ ಹಿ ।।  ೧೯೯ ।।  </div>
				<div class="verse">ಆಭೂತಸಂಪ್ಲವಸ್ಥಾನಮಾನನ್ತ್ಯಂ ಚೇಹ ಗೃಹ್ಯತೇ ।। <br />ಕರ್ಮಕಾರ್ಯಸ್ಯ ಹಿ ಸತೋ ಮುಖ್ಯಾನನ್ತ್ಯಂ ನ ಯುಕ್ತಿಮತ್ ।।  ೨೦೦ ।।  </div>
				<div class="verse">ಏವಂ ಸತೀಹ ಯೋಽನನ್ತಾನುಪಾಸ್ತೇ ಸತತೋದ್ಯತಃ ।।<br />ಸೋಽನನ್ತಮೇವ ವಾಗಾದಿಲೋಕಮಾಪ್ನೋತಿ ಮಾನವಃ ।।  ೨೦೧ ।।  </div>
				<div class="verse">ಉಪಾಸ್ತೇಽನ್ತವತೋ ಯಸ್ತು ಸೋಽನ್ತವನ್ತಮವಾಪ್ನುತೇ ।।<br />ಲೋಕಂ ಯತಸ್ತತೋಽನನ್ತಮೇತ್ಯನನ್ತಾತ್ಮಭಾವನಾತ್ ।।  ೨೦೨ ।।  </div>
				<div class="verse">ಅಧಿಕಾರೋ ದ್ವಯೋರತ್ರ ಪ್ರಕೃತಃ ಪಾಙ್ತ್ಕಕರ್ಮಣಃ ।।<br />ಪ್ರಕ್ರಿಯಾಽನ್ನತ್ರಯಸ್ಯಾಪಿ ವಿಭಾಗಃ ಪ್ರಕೃತಸ್ತಥಾ ।।  ೨೦೩ ।।  </div>
				<div class="verse">ತತ್ರಾಧಿದೈವಮುಕ್ತಾನಿ ತ್ರೀಣ್ಯನ್ನಾನಿ ವಿಭಾಗಶಃ ।। <br />ಸೋಪಾಸನಾನಿ ಪಾಙ್ತ್ಕಸ್ಯ ವಕ್ತವ್ಯಮವಶಿಷ್ಯತೇ ।।  ೨೦೪ ।।  </div>
				<div class="verse">ಅಧಿದೈವೇ ತ್ರಯಂ ತೂಕ್ತಂ ಮನೋವಾಕ್ಪ್ರಾಣಲಕ್ಷಣಮ್ ।।<br />ಪಾಙ್ತ್ಕಸ್ಯ ಕರ್ಮಣಃ ಕಾರ್ಯಂ ನೋಕ್ತಂ ವಿತ್ತಂ ಚ ಕರ್ಮ ಚ ।।  ೨೦೫ ।।  </div>
				<div class="verse">ಪಾಙ್ತ್ಕಸ್ಯ ಕರ್ಮಣಃ ಕಾರ್ಯಂ ನ ತಾವದವಗಮ್ಯತೇ ।। <br />ಪಾಙ್ತ್ಕತ್ವಸಿದ್ಧಯೇ ಯಾವನ್ನೋಚ್ಯೇತೇ ವಿತ್ತಕರ್ಮಣೀ ।।  ೨೦೬ ।।  </div>
				<div class="verse">ಲೋಕಕಾಲಾತ್ಮಕೋ ದೇವೋ ವಿರಾಟ್ಸಂಜ್ಞಃ ಪ್ರಜಾಪತಿಃ ।।<br />ತಸ್ಯಾಧಿಲೋಕಮಾತ್ಮೋಕ್ತೋ ಯೋಽಯಮನ್ನತ್ರಯಾತ್ಮಕಃ ।।  ೨೦೭ ।।  </div>
				<div class="verse">ಅಧಿಕಾಲಂ ತು ಯೋಽಸ್ಯಾಽಽತ್ಮಾ ಸೋಽಯಂ ಚನ್ದ್ರಮಸೋಚ್ಯತೇ ।।<br />ಪಕ್ಷಮಾಸರ್ತುವರ್ಷಾದೇಃ ಸ ಕರ್ತಾ ಕರ್ಮಣೋಽನಿಶಮ್ ।।  ೨೦೮ ।।  </div>
				<div class="verse">ಹಾನಿವೃದ್ಧಿಸ್ವಭಾವೇನ ವಿತ್ತಂ ಚಾಪ್ಯತ್ರ ಲಕ್ಷ್ಯತೇ ।।<br />ಕಲಾಕಾಷ್ಠಾಲವಾದ್ಯಾತ್ಮಾ ವಿಶ್ವಂ ವಿಪರಿಣಾಮಯನ್ ।।<br />ಪ್ರಾಣಪಿಣ್ಡಾತ್ಮಕಃ ಕಾಲ ಆ ಮಹಾಪ್ರಲಯಾತ್ಸ್ಥಿತಃ ।।  ೨೦೯ ।।  </div>
				<div class="verse">ಯೈಕಾಽವಶಿಷ್ಯತೇ ತಸ್ಯ ಕಲಾ ಪಕ್ಷಕ್ಷಯೇ ತಥಾ ।।<br />ಪ್ರವಿಶ್ಯ ಪ್ರಾಣಭೃತ್ಸರ್ವಂ ಪಕ್ಷತೋ ಜಾಯತೇ ಪುನಃ ।।  ೨೧೦ ।।  </div>
				<div class="verse">ರಾತ್ರೌ ಯಸ್ಮಾತ್ಸ ಏತಸ್ಯಾಂ ಪ್ರವಿಶ್ಯಾಽಽಸ್ತೇ ಪ್ರಜಾಪತಿಃ ।।<br />ಪ್ರಾಮಭೃನ್ನಿಖಿಲಂ ತಸ್ಮಾದ್ಧಿಂಸಾಂ ತಸ್ಯಾಂ ಪರಿತ್ಯಜೇತ್ ।।  ೨೧೧ ।।  </div>
				<div class="verse">ಕಲಾಭಿರಸ್ತಃ ಕೃತ್ತಾಭಿಃ ಕೃಕಲಾಸ ಇತಿ ಸ್ಮೃತಃ ।।<br />ಹಿಸಾಂ ನ ಕುರ್ಯಾತ್ತಸ್ಯಾಪಿ ಕಿಂನ್ವನಾರಬ್ಧಹಿಂಸನಮ್ ।।  ೨೧೨ ।।  </div>
				<div class="verse">ಸಾಮಿಪ್ರಮಾಪಿತಸ್ಯಾಪಿ ರಾತ್ರೌ ತಸ್ಯಾಂ ವಿವರ್ಜಯೇತ್ ।। <br />ಪ್ರಾಣಭೃದ್ಧಿಂಸನಂ ಯತ್ನಾತ್ಕಿಂನ್ವನಾರಬ್ಧಪೀ಼ಡನಮ್ ।।  ೨೧೩ ।।  </div>
				<div class="verse">ಕೃಕಲಾಸೇ ಪ್ರಸಿದ್ಧಾ ಯಾ ಹಿಂಸಾ ಪ್ರಾಣಭೃತಾಂ ಸ್ವತಃ ।।<br />ತಾಮಪ್ಯತ್ರ ನ ಕುರ್ವೀತ ಕಿಮು ವಕ್ತವ್ಯಮನ್ಯತಃ ।।  ೨೧೪ ।।  </div>
				<div class="verse">ಏತಸ್ಯಾ ಏವ ಪೂಜಾಯೈ ದೇವತಾಯಾ ನಿಷೇಧನಮ್ ।।<br />ಪ್ರಾಣಭೃದ್ಧಿಂಸನಸ್ಯೇಹ ನಾನ್ಯದಸ್ಯ ಪ್ರಯೋಜನಮ್ ।।  ೨೧೫ ।।  </div>
				<div class="verse">ಸ್ಮೃತಾವಪಿ ನಿಷಿದ್ಧೇಯಂ ಹಿಸಾ ಪರ್ವಸು ಕರ್ಮಿಣಾಮ್ ।।<br />ವಿಶಿಷ್ಟಫಲಂಸಗತ್ಯಾ ಇಹೋಕ್ತಿಃ ಸತ್ಯವದ್ಭವೇತ್ ।।  ೨೧೬ ।।  </div>
				<div class="verse">ಕೇವಲಜ್ಞಾನಮಾತ್ರೇಣ ಮಾ ಭೂತ್ರ್ರ್ಯನ್ನಾತ್ಮಕಂ ಫಲಮ್ ।।<br />ಪರಾತ್ಮಜ್ಞಾನವತ್ತಸ್ಮಾತ್ತಸ್ಯೋಪಾಸನಮುಚ್ಯತೇ ।।  ೨೧೭ ।।  </div>
				<div class="verse">ವಿತ್ತಮೇವ ಕಲಾ ಮೇ ಸ್ಯುಃ ಕಲ್ಪಯಿತ್ವಾ ಧ್ರುವಾಂ ಸ್ವಯಮ್ ।।<br />ಇತ್ಯುಪಾಸೀತ ಯಃ ಸೋಽಥ ಕಲಾತ್ಮಾನಂ ಪ್ರಪದ್ಯತೇ ।।  ೨೧೮ ।।  </div>
				<div class="verse">ಯಥೋಕ್ತಗುಣಕಂ ವಿದ್ವಾನುಪಾಸೀತ ಪ್ರಜಾಪತಿಮ್ ।।<br />ಆರೋಪ್ಯಾಽಽತ್ಮಶರೀರೇಽಸ್ಮಿಂಸ್ತತ್ಸಾಧರ್ಮ್ಯೇಣ ಸಂತತಮ್ ।।  ೨೧೯ ।।  </div>
				<div class="verse">ವಿತ್ತಮೇವ ಕಲಾಸ್ತಸ್ಯ ತದ್ಧಾನ್ಯುಪಚಯೌ ಕ್ರಿಯಾ ।।<br />ಧ್ರುವಾಽಸ್ಯ ದೇಹ ಏವಾಯಂ ಜೀವನ್ಸ್ಯಾತ್ಷೋಡಶೀ ಕಲಾ ।।  ೨೨೦ ।।  </div>
				<div class="verse">ಸೋಽಕಾಮಯತ ಜಾಯೇತಿ ಸಾಧನಾನ್ಯೇವ ನಃ ಶ್ರುತಿಃ ।।<br />ಅಬ್ರವೀನ್ನ ತು ತತ್ಸಾಧ್ಯಂ ತದುಕ್ತ್ಯರ್ಥಂ ಪರಾ ಶ್ರುತಿಃ ।।  ೨೨೧ ।। </div>
				<div class="verse">ಸಾಧನೋಕ್ತ್ಯೈವ ತತ್ಸಾಧ್ಯಂ ಯದಿ ನಾಮಾವಸೀಯತೇ ।।<br />ವಿಶಿಷ್ಟಫಲಸಂಬನ್ಧೋ ನ ತಥಾಽಪಿ ಪ್ರತೀಯತೇ ।।  ೨೨೨ ।।  </div>
				<div class="verse">ಪುತ್ರಾದಿಸಾಧನಾನಾಂ ಸ್ಯಾದುತ್ಪತ್ತ್ಯಾದಿಸಮನ್ವಯಾತ್ ।।<br />ಸಾಧ್ಯಂ ಲೋಕತ್ರಯಮತಸ್ತ್ರಯೋ ವಾವೇತಿ ಚ ಶ್ರುತಿಃ ।।  ೨೨೩ ।।  </div>
				<div class="verse">ತ್ರಯ ಏವ ಯತೋ ಲೋಕಾಃ ಸಾಧ್ಯಾಃ ಪುತ್ರಾದಿಸಾಧನೈಃ ।।<br />ತನ್ಮುಮುಕ್ಷುರತೋ ಮುಕ್ತ್ಯೈ ತ್ಯಜೇತ್ಸರ್ವೈಷಣಾ ಯಯಿಃ ।।  ೨೨೪ ।।  </div>
				<div class="verse">ಅನ್ಯಥೈವಾಭಿಸಂಬನ್ಧಂ ಕೇಚಿದತ್ರ ಪ್ರಚಕ್ಷತೇ ।। <br />ಜ್ಞಾನಾದೇವ ಪುಮರ್ಥಪ್ತೇರ್ನಿಷ್ಫಲೇ  ಸುತಕರ್ಮಣೀ ।।  ೨೨೫ ।।  </div>
				<div class="verse">ನಿಃಶೇಷಫಲಸಂಪ್ರಾಪ್ತೇರ್ದರ್ಶನಾದೇವ ಕೇವಲಾತ್ ।। <br />ಸುತಾದಿನಾ ನ ತರ್ಹ್ಯರ್ಥ್ಯೋ ನಾಪಿ ಸ್ಯಾತ್ಪಙ್ತ್ಕಕರ್ಮಣಾ ।।  ೨೨೬ ।।  </div>
				<div class="verse">ತಯೋರಿಹಾರ್ಥವತ್ತ್ವಾಯ ತ್ರಯೋ ವಾವೇತಿ ಭಣ್ಯತೇ ।।<br />ಪರೀಕ್ಷ್ಯೈತತ್ಪರಿಗ್ರಾಹ್ಯಂ ನ ತು ನಿರ್ಯುಕ್ತಿಕಂ ಬುಧೈಃ ।।  ೨೨೭ ।।  </div>
				<div class="verse">ಸ್ವಫಲೇಽನ್ಯಾನಪೇಕ್ಷಾಣಾಂ ಸಾಧನಾನಾಂ ಸಮುಚ್ಚಯಃ ।।<br />ನ ಯುಕ್ತೋನಿರಪೇಕ್ಷತ್ವಾದ್ಗಮನೇಕ್ಷಣಯೋರಿವ ।।  ೨೨೮ ।।  </div>
				<div class="verse">ಅನ್ಯಾಪೇಕ್ಷಾಣಿ ಚೇದ್ದದ್ಯುಃ ಕರ್ಮೈಕತ್ವಂ ತದಾ ಭವೇತ್ ।।<br />ಸಮುಚ್ಚಿತಿರ್ನ ಚೈಕಸ್ಯ ರುದ್ರೇಣಾಪಿ ಸಮರ್ಥ್ಯತೇ ।।  ೨೨೯ ।।  </div>
				<div class="verse">ತನ್ತುವೀರಣಮೃದ್ದಾರುಸಾಧನಾನಾಂ ಪೃಥಕ್ತ್ವತಃ ।। <br />ಪಟಾದಿಕಾರ್ಯನಿಷ್ಪತ್ತೌ ನ ತೇಷಾಂ ಸ್ಯಾತ್ಸಮುಚ್ಚಯಃ ।।  ೨೩೦ ।।  </div>
				<div class="verse">ತುರೀವೇಮಶಲಾಕಾದೇಃ ಸ್ವಕಾರ್ಯೇಽನ್ಯೋನ್ಯಸಂಹತೇಃ ।।<br />ಸಮುಚ್ಚಿತಿರಯುಕ್ತೇಯಂ ತದಾಽಪ್ಯೇಕತ್ವಹೇತುತಃ ।।  ೨೩೧ ।।  </div>
				<div class="verse">ಲೋಕತ್ರಯಸ್ಯ ಸಂಪ್ರಾಪ್ತಿರ್ವಿದ್ಯಯೈವೇತಿ ಚೇನ್ಮತಮ್ ।।<br />ತಸ್ಯಾಃ ಸರ್ವಾಪ್ತಿಹೇತುತ್ವಾನ್ನೈತದೇವಂ ಪೃಥಕ್ತ್ವತಃ ।।  ೨೩೨ ।।  </div>
				<div class="verse">ಪ್ರತ್ಯೇಕಂ ಭಿನ್ನಸಾಧ್ಯಂ ಹಿ ಪುತ್ರಾಕರ್ಮಾದಿಸಾಧನಮ್ ।। <br />ಏಕಾಕಿನ್ಯಾ ನ ತತ್ಸಾಧ್ಯಂ ವಿದ್ಯಯೈವೇತಿ ನಿಶ್ಚಿತಿಃ ।।  ೨೩೩ ।।  </div>
				<div class="verse">ಪುತ್ರೇಣೈವೇತ್ಯತೋ ವಕ್ತಿ ಸಾಧನಾನ್ತರನಿಹ್ನುತಿಮ್ ।।<br />ಜ್ಯೋತಷೇತ್ಯತ್ರ ಸಂಚೋದ್ಯ ಪರಿಹಾರಂ ಪ್ರಚಕ್ಷತೇ ।।  ೨೩೪ ।।  </div>
				<div class="verse">ಪ್ರಾಪ್ತ್ಯತಿಕ್ರಮಸಂಭಿತ್ತೇರ್ವಿಷಯಪ್ರವಿಭಾಗತಃ ।।  ೨೩೫ ।। <br />ನೈತದೇವಂ ಯತೋ ನೇಹ ಪುತ್ರೋತ್ಪತ್ತ್ಯತಿರೇಕತಃ ।।<br />ಾಧನಾನ್ತರಜಯ್ಯೋಽಯಂ ಲೋಕೋಽತಶ್ಚೋದಿತಂ ನ ಸತ್ ।।  ೨೩೬ ।।  </div>
				<div class="verse">ಜ್ಯೋತಿಷ್ಟೋಮೇನ ಸಂಪ್ರಾಪ್ತಿರ್ಭೋಗಾಯೈವ ತು ತತ್ಕೃತಃ..<ಬ್ರ್ />ಸುತೇನಾತಿಕ್ರಮೋಽಪ್ರಾಪ್ತೇಃ ಪ್ರಾಪ್ತೋ ನಿರ್ವಿಷಯಸ್ತತಃ ।।  ೨೩೭ ।।  </div>
				<div class="verse">ಯದ್ಯೇವಂ ತರ್ಹಿ ಸಂತ್ಯಾಜ್ಯಂ ಜ್ಯೋತಿಷೇತಿ ವಚಃ ಶ್ರುತಮ್ ।।<br />ಮೈವಂ ಮನುಷ್ಯಲೋಕಸ್ಯ ಯತಸ್ತತ್ರಾಽಽಪ್ತಿರಿಷ್ಯತೇ ।।  ೨೩೮ ।।  </div>
				<div class="verse">ಪ್ರಾಪ್ತಸ್ಯ ಜ್ಯೋತಿಷಾ ತಸ್ಯ ಪುತ್ರೇಣಾತಿಕ್ರಮೋ ಜಯಃ ।।<br />ಇತಿ ನಿರ್ಯುಕ್ತಿಕಂ ಕೈಶ್ಚಿದ್ವ್ಯಾಖ್ಯಾನಂ ಯತ್ನತಃ ಕೃತಮ್ ।।  ೨೩೯ ।।  </div>
				<div class="verse">ಜಯ್ಯ ಏವ ಸುತೇನಾಯಂ ಲೋಕ ಇತ್ಯವಧಾರ್ಯತೇ ।।<br />ಜ್ಯೋತಿಷಾಽಪಿ ಸ ಚೇಜ್ಜೇಯೋ ಜೀಯತಾಂ ನ ನಿಷಿಧ್ಯತೇ ।।  ೨೪೦ ।।  </div>
				<div class="verse">ನರಲೋಕಃ ಸುತೇನಾಯಂ ಜಯ್ಯ ಏವೇತಿ ಭಣ್ಯತೇ ।।<br />ಏವೇತ್ಯಯೋಗಾವಚ್ಛಿತ್ತೌ ನಾನ್ಯಯೋಗವ್ಯಪೇಕ್ಷಯಾ ।।  ೨೪೧ ।।  </div>
				<div class="verse">ಅತಿಕ್ರಮೋ ಜಯಾರ್ಥಶ್ಚೇತ್ಸಾಮರ್ಥ್ಯಾದೇವ ಸಿದ್ಧಿತಃ ।।<br />ಪಿತೃಲೋಕಾದ್ಯಸಂಪ್ರಾಪ್ತೇಸ್ತತ್ರಾತಿಕ್ರಮಗೀರ್ವೃಥಾ ।।  ೨೪೨ ।।  </div>
				<div class="verse">ನಾಪುತ್ರಸ್ಯೇತಿ ನಿಃಶೇಷಲೋಕಾಪ್ತೌ ಸಾಧನಂ ಸುತಃ ।।<br />ಶ್ರೂಯತೇ ಮನ್ದಪಾಲಾದಿ ತಥಾ ಚಾತ್ರ ನಿದರ್ಶನಮ್ ।।  ೨೪೩ ।।  </div>
				<div class="verse">ಶ್ರುತಂ ಸಾಧ್ಯಂ ಸಮುಲ್ಲಙ್ಧ್ಯ ನಾತೋಽನ್ಯಾತ್ಕಾಮಜಂ ಫಲಮ್ ।।<br />ಪ್ರತ್ಯಗ್ವಿವಿದಿಷಾಽನ್ಯತ್ರ ಕರ್ಮಣಾಂ ಶ್ರೂಯತೇ ಫಲಮ್ ।।  ೨೪೪ ।।  </div>
				<div class="verse">ಕಿಂಚ ಭುಕ್ತ್ವಾಽಥವಾಽಭುಕ್ತ್ವಾ ಜ್ಯೋತಿಷ್ಟೋಮಫಲಂ ನರಃ ।।<br />ಅತಿಕ್ರಾಮೇದಿಮಂ ಲೋಕಂ ನೋಭಯತ್ರಾಪಿ ಯುಜ್ಯತೇ ।।  ೨೪೫ ।।  </div>
				<div class="verse">ಭುಕ್ತ್ವಾಽತಿಲಙ್ಘನಂ ತಾವದ್ವಿನಾಽಪಿ ಸುತಜನ್ಮನಾ ।।<br />ನಿಃಶೇಷಕರ್ಮಕಾರ್ಯಾಣಾಂ ಭೋಗೇನೈವ ಸಮಾಪ್ತಿತಃ ।।  ೨೪೬ ।।  </div>
				<div class="verse">ಪರಬ್ರಹ್ಮಾತ್ಮವಿಜ್ಞಾನಜನ್ಮನಾಽಪಿ ಹಿ ಕರ್ಮಣಾಮ್ ।।<br />ನಾಭುಕ್ತ್ವಾ ಫಲಮಾಪ್ನೋತಿ ನಿರ್ವತಿಂ ಪರಮಾಂ ನರಃ ।।  ೨೪೭ ।।  </div>
				<div class="verse">ನೈರರ್ಥಕ್ಯಪ್ರಸಕ್ತಿಶ್ಚ ಜ್ಯೋತಿಷ್ಟೋಮಾದಿಕರ್ಮಣಃ ।।<br />ನ ಚೇದ್ಭುಕ್ತಂ ಫಲಂ ತಸ್ಯ ತದಭಾವೇಽಪಿ ಚಾತ್ಯಯಃ ।।  ೨೪೮ ।।  </div>
				<div class="verse">ಚನ್ದ್ರಲೋಕಾದಿಸಂಪ್ರಾಪ್ತಿಃ ಶ್ರೂಯತೇ ಕರ್ಮಣಃ ಫಲಮ್ ।।<br />ಪುಣ್ಯಲೋಕಾ ಭವನ್ತೀತಿ ತಥಾಚ ಶ್ರುತಿತಃ ಸ್ಫುಟಮ್ ।।  ೨೪೯ ।।  </div>
				<div class="verse">ಸುತಜನ್ಮಾದಿಭಿಶ್ಚೇತ್ಸ್ಯಾತ್ಸರ್ವಕರ್ಮಫಲಾತ್ಯಯಃ ।।<br />ಪರಬ್ರಹ್ಮೈಕವಿಜ್ಞಾನಂ ನಿಷ್ಫಲಂ ವಃ ಪ್ರಸಜ್ಯತೇ ।।  ೨೫೦ ।।  </div>
				<div class="verse">ಅನುಚ್ಛಿತ್ತಿಶ್ಚ ಭೋಗೇನ ಸ್ಪಷ್ಟಂ ಶ್ರುತಿವಚಃ ಶ್ರುತಮ್ ।।<br />ಧಿಯಾ ಧಿಯೇತಿ ವಾಕ್ಯೇನ ಭೋಗಾದೇವ ಕ್ರಿಯೋತ್ಥಿತೇಃ ।।  ೨೫೧ ।।  </div>
				<div class="verse">ಕರ್ಮಣಾ ಪಿತೃಲೋಕಾಪ್ತಿರ್ನಾಶ್ರುತೇರನ್ಯಸಾಧನಾ ।। <br />ಕರ್ಮೈವೋಪಾಸ್ತಿರೂಪಂ ಯತ್ತದ್ವಿದ್ಯೇತ್ಯತ್ರ ಭಣ್ಯತೇ ।।  ೨೫೨ ।।  </div>
				<div class="verse">ದೇವಲೋಕಾಪ್ತಿಸಂಬನ್ಧಾದ್ದೇವತಾವಿಷಯೈವ ಸಾ ।।<br />ವಿದ್ಯಾ ನ ತು ನಿರಸ್ತಾನ್ಯಪ್ರತ್ಯಙ್ಮಾತ್ರೈಕಗೋಚರಾ ।।  ೨೫೩ ।।  </div>
				<div class="verse">ಮನುತೇ ಯನ್ನ ಮನಸಾ ಮನೋ ಯೇನ ಮತಂ ಸದಾ ।।<br />ತದೇವ ವಿದ್ಧಿ ಬ್ರಹ್ಮೇತಿ ನ ತ್ವಿದಂ ಯದುಪಾಸತೇ ।।  ೨೫೪ ।।  </div>
				<div class="verse">ಉಪಾಸಿಕ್ರಿಯಯಾ ವ್ಯಾಪ್ತಿರಬ್ರಹ್ಮತ್ವಸ್ಯ ಲಕ್ಷಣಮ್ ।।<br />ಇತಿ ಶ್ರುತ್ಯೈವ ನಿರ್ದಿಷ್ಟಂ ನೋಪಾಸ್ಯಂ ಬ್ರಹ್ಮ ತೇನ ನಃ ।।  ೨೫೫ ।।  </div>
				<div class="verse">ವಿದ್ಯಯಾ ದೇವಲೋಕಾಪ್ತಿಃ ಶ್ರುತತ್ವಾದೇವ ಕಾರಣಾತ್ ।।<br />ನೈವಕಾರಾಭಿಸಂಬನ್ಧಾದೇವೇತ್ಯತ್ರ ನ ಸಂಗತಿಃ ।।  ೨೫೬ ।।  </div>
				<div class="verse">ಭೂಯಃಫಲಾ ಯತೋ ವಿದ್ಯಾ ಪೂರ್ವಾಭ್ಯಾಂ ತೇನ ಸಾದರಾಃ ।।<br />ವಿದ್ಯಾಮೇವ ಪ್ರಶಂಸನ್ತಿ ನ ತಥಾ ಪುತ್ರಕರ್ಮಣೀ ।।  ೨೫೭ ।।  </div>
				<div class="verse">ಲೋಕಾನಾಂ ಶ್ರೇಷ್ಠ ಇತಿ ಚ ನ ಚೇದಾಪ್ತಿರ್ವಿವಕ್ಷಿತಾ ।।<br />ಸರ್ವಲೋಕೇಷ್ವಿದಂ ವಾಕ್ಯಮತ್ಯಯೇ ದುರ್ಘಟಂ ಭವೇತ್ ।।  ೨೫೮ ।।  </div>
				<div class="verse">ಅತ್ಯಯಶ್ಚೇದಭಿಪ್ರೇತಃ ಪುತ್ರೋತ್ಪತ್ತ್ಯಾದಿಭಿಸ್ರಿಭಿಃ ।।<br />ಅಪಾಸ್ತರ್ಣೋಽಥ ಸ ಕಥಂ ಕರ್ಮಸ್ವೇಷ ನಿಯುಜ್ಯತೇ ।।  ೨೫೯ ।। </div>
				<div class="verse">ಋಣಾನಿ ತ್ರೀಣ್ಯಪಾಕೃತ್ಯ ಮನೋ ಮೋಕ್ಷೇ ನಿವೇಶಯೇತ್ ।।<br />ಇತಿ ಪೂರ್ವಾಶ್ರಮೇ ವಾಸೋ ಧ್ವಸ್ತರ್ಣಸ್ಯ ನಿಷಿಧ್ಯತೇ ।।  ೨೬೦ ।।  </div>
				<div class="verse">ಯಥಾಽನಪಾಕೃತರ್ಣಸ್ಯ ಮೋಕ್ಷೇಚ್ಛಾ ವಾರ್ಯತೇ ತಥಾ ।।<br />ಅನಧೀತ್ಯ ದ್ವಿಜೋ ವೇದಾನಿತ್ಯಾದಿವಚನಾನ್ಮನೋಃ ।।  ೨೬೧ ।।  </div>
				<div class="verse">ಇಷ್ಟ್ವೇತಿ ಚ ತಥಾ ಕ್ತ್ವಾನ್ತಶ್ರವಣಾತ್ಪೂರ್ವಕಾಲತಾ ।।<br />ನೀತ್ವಾ ಸಮಾಪ್ತಿಂ ಕರ್ಮಾಣಿ ಫಲವನ್ತ್ಯಫಲಾನಿ ಚ ।।  ೨೬೨ ।।  </div>
				<div class="verse">ಶುದ್ಧಧೀಃ ಪ್ರವ್ರಜೇತ್ಪಶ್ಚಾದ್ವಿರಕ್ತಃ ಕರ್ಮಣಾಂ ಫಲಾತ್ ।।<br />ಇತ್ಯನುಕ್ರಮಸಂನ್ಯಾಸೇ ಸಂಪ್ರತ್ತಿರುಪದಿಶ್ಯತೇ ।।  ೨೬೩ ।। <br />ಯೋಽನುಕ್ರಮೇಣೇತಿ ತಥಾ ಶ್ರುತೌ ಸ್ಪಷ್ಟಮಿದಂ ವಚಃ ।।  ೨೬೪ ।। </div>
				<div class="verse">ಅನನುಕ್ರಮಸಂನ್ಯಾಸೇ ನ ಸಂಪ್ರತ್ತಿಕ್ರಿಯೇಷ್ಯತೇ ।। <br />ಪುತ್ರೇ ಸತ್ಯೇವ ಸಾ ಯಸ್ಮಾನ್ನಾಸ್ತ್ಯಸೌ ಬ್ರಹ್ಮಚಾರಿಣಃ ।।  ೨೬೫ ।।  </div>
				<div class="verse">ಯದ್ಯಪುತ್ರ ಇತಿ ವಚಃ ಸಂಭವೇ ಸತಿ ಯುಕ್ತಿಮತ್..<ಬ್ರ್ />ನಿರಸ್ತದಾರಸಂಬನ್ಧೇ ನ ತು ಸ್ಯಾದ್ಬ್ರಹ್ಮಚಾರಿಣಿ ।।  ೨೬೬ ।। </div>
				<div class="verse">ಬ್ರಹ್ಮಚರ್ಯಾದೇವೇತ್ಯಾದಿವಾಕ್ಯಾನಿ ಶತಶಃ ಶ್ರುತೌ ।।<br />ಶ್ರೂಯನ್ತೇ ತು ಋಣವಚೋ ವಿರೋಧಾತ್ಸ್ಯಾದಪಸ್ಮೃತಿಃ ।।  ೨೬೭ ।।  </div>
				<div class="verse">ವೇದಾಹಮಿತಿಮನ್ತ್ರೋಕ್ತೇಸ್ತಮೇವೇತ್ಯವಧಾರಣಾತ್ ।।<br />ನಿಷೇಧಾನ್ನಾನ್ಯ ಇತ್ಯುಕ್ತೇರ್ನ ಮುಕ್ತಿಃ ಸುತಜನ್ಮತಃ ।।  ೨೬೮ ।।  </div>
				<div class="verse">ನ ತತ್ರ ದಕ್ಷಿಣಾ ಯನ್ತಿ ವಿದ್ಯಯೈವ ತದಾಪ್ಯತೇ ।।<br />ಇತಿ ನ್ಯಾಯ್ಯಂ ಶ್ರುತೇರ್ವಾಕ್ಯಂ ಕಸ್ಮಾನ್ನಾಽಽದ್ರಿಯತೇಽಞ್ಜಸಾ ।।  ೨೬೯ ।।  </div>
				<div class="verse">ಸಂನ್ಯಾಸಮೇವೋಪಕ್ರಮ್ಯ ಸಂಪ್ರತ್ತಿಃ ಶ್ರೂಯತೇ ಶ್ರುತೌ ।।<br />ಯಥಾಽನ್ಯತ್ರ ತಥೇಹಾಪಿ ಕಸ್ಮಾನ್ನಾಭ್ಯುಪಗಮ್ಯತೇ ।।  ೨೭೦ ।।  </div>
				<div class="verse">ಸರ್ವಕರ್ಮನಿವೃತ್ತಿರ್ಹಿ ಜೀವತೋಽತ್ರ ವಿಧೀಯತೇ ।।<br />ಏಕಮೇವ ವ್ರತಮಿತಿ ಸಂನ್ಯಾಸಿನ್ಯೇವ ಯುಕ್ತಿಮತ್ ।।  ೨೭೧ ।।  </div>
				<div class="verse">ಲಬ್ಧತ್ರ್ಯನ್ನಾತ್ಮಕಫಲೋ ಭಾವನಾಜ್ಞಾನಕರ್ಮಭಿಃ ।।<br />ಸಂನ್ಯಸ್ತಶೇಷಕರ್ಮಾ ಸನ್ಬೋಧ್ಯತೇಽಜಾತಶತ್ರುಣಾ ।।  ೨೭೨ ।।  </div>
				<div class="verse">ನಾಮರೂಪಕ್ರಿಯಾದೇಹಃ ಸರ್ವೋಽಸ್ಮೀತ್ಯಭಿಮಾನವಾನ್ ।।<br />ಅತತ್ತ್ವಜ್ಞೋಽಧಿಕಾರ್ಯತ್ರ ವಿದ್ಯಾಯಾ ಉಪವರ್ಣ್ಯತೇ ।।  ೨೭೩ ।।  </div>
				<div class="verse">ಅಯಂ ಲೋಕಶ್ಚ ಪುತ್ರೇಣ ಯಾದೃಶೇನ ಚ ಜೀಯತೇ ।।<br />ತಾದೃಕ್ಪುತ್ರೋಽತ್ರ ವಕ್ತವ್ಯ ಇತ್ಯಾರಬ್ಧೋತ್ತರಾ ಶ್ರುತಿಃ ।।  ೨೭೪ ।।  </div>
				<div class="verse">ಪುತ್ರಕರ್ಮಪರಜ್ಞಾನನೃಪಿತ್ರಮರಲೋಕತಃ ।।<br />ವ್ಯಾಖ್ಯಾತೋ ನಿಯಮೋಽನ್ಯೋನ್ಯಂ ಫಲಸಾಧನಸಂಗತೇಃ ।।  ೨೭೫ ।।  </div>
				<div class="verse">ಪುತ್ರಕರ್ಮಾರ್ಥಮಾತ್ರತ್ವಾನ್ನ ಪೃಥಕ್ಸಾಧನಾನ್ತರಮ್ ।।<br />ಜಾಯಾ ಮಾನುಷವಿತ್ತಂ ಚ ಕರ್ಮೈಕಾರ್ಥತ್ವಕಾರಣಾತ್ ।।  ೨೭೬ ।।  </div>
				<div class="verse">ಸ್ವರೂಪಲಾಭಮಾತ್ರೇಣ ಸಾಧನತ್ವಂ ನಿಗಚ್ಛತಃ..<ಬ್ರ್ />ಕರ್ಮಜ್ಞಾನೇ ಸುತಸ್ತಸ್ಯ ಸಾಧನತ್ವಂ ವ್ರಜೇತ್ಕಥಮ್ ।।  ೨೭೭ ।।  </div>
				<div class="verse">ಇತ್ಯೇವಮಭಿಸಂವನ್ಧೋ ವಕ್ತುರ್ಭಾಷ್ಯಕೃತಃ ಸ್ಫುಟಃ ।।<br />ಅಸ್ಮದುಕ್ತಾವಿರೋಧೀತಿ ತೇನ ನೇಹಾತಿಯತ್ಯತೇ ।।  ೨೭೮ ।।  </div>
				<div class="verse">ಪುತ್ರಶ್ಚೇದನುಶಿಷ್ಟಃ ಸ್ಯಾಲ್ಲೋಕಸ್ತೇನೈವ ಜೀಯತೇ ।।<br />ನಾನ್ಯೇನ ಕರ್ಮಣಾಽತ್ರಾರ್ಥೋ ನೃಲೋಕಜಯಸಿದ್ಧಯೇ ।।  ೨೭೯ ।।  </div>
				<div class="verse">ಪುತ್ರಸ್ಯೈವಾವಧೃತಸ್ಯ ಏವಕಾರೋ ಭವೇದಯಮ್ ।।<br />ಪಿತೃದೇವಲೋಕಸಂಪ್ರಾಪ್ತಿಃ ಶ್ರುತೇಹಾನ್ಯೈಶ್ಚ ಸಾಧನೈಃ ।।  ೨೮೦ ।।  </div>
				<div class="verse">ವ್ಯಾಖ್ಯಾನಮಿದಮೇವಾತ್ರ ವಿದೋಷಂ ದೋಷವತ್ಪರಮ್ ।।<br />ಇದಮೇವ ತತೋ ಗ್ರಾಹ್ಯಂ ನ ತು ಯದ್ದೋಷವನ್ಮತಮ್ ।।  ೨೮೧ ।।  </div>
				<div class="verse">ಅಥಾನನ್ತರಮೇವೋಕ್ತಾತ್ಕರ್ಮೋಪಾಸನಚೇಷ್ಟಿತಾತ್ ।।<br />ಅತಸ್ತತ್ಫಲನಿಷ್ಪತ್ತೇಃ ಸಂಪ್ರತ್ತಿಃ ಸಂವಿಧೀಯತೇ ।।  ೨೮೨ ।।  </div>
				<div class="verse">ಯತೋ ಮನುಷ್ಯಲೋಕೋಽಯಂ ವಿಶಿಷ್ಟಸುತಸಾಧನಃ ।।<br />ತಸ್ಮಾತ್ಸಂಪ್ರತ್ತಿಕರ್ಮೇಹ ವಕ್ತವ್ಯಂ ತತ್ಫಲಾರ್ಥಿನೇ ।।  ೨೮೩ ।।  </div>
				<div class="verse">ವಿದುಷೈವ ತು ಕರ್ತವ್ಯಾ ಸಂಪ್ರತ್ತಿರ್ನಾವಿಪಶ್ಚಿತಾ ।।<br />ಯತೋಽತಃ ಸೂತ್ರಿತಾ ನೇಯಂ ಸೂತ್ರಕೃದ್ಭಿರನಿತ್ಯತಃ ।।  ೨೮೪ ।।  </div>
				<div class="verse">ಸಂಪ್ರತ್ತಿರಿತಿ ನಾಮೈತದಾತ್ಮಸಂಸ್ಕಾರಕರ್ಮಣಃ ।।<br />ಪ್ರತಿಪತ್ತಿಕ್ರಿಯಾ ವಾ ಸ್ಯಾದಾತುರನ್ಯಾಸದರ್ಶನಾಮ್ ।।  ೨೮೫ ।।  </div>
				<div class="verse">ಪ್ರೈಷ್ಯನ್ನಿತಿ ಚ ಕಾಲೋಽಸ್ಯ ಕರ್ಮಣೋಽತ್ರ ವಿಧೀಯತೇ ।।<br />ಜಾತಕಾದಿಪರಿಜ್ಞಾನಾಜ್ಜ್ಞಾತುಂ ಕಾಲೋಽಪಿ ಶಕ್ಯತೇ ।।  ೨೮೬ ।।  </div>
				<div class="verse">ಮುಮೂರ್ಷುಶ್ಚ ಪಿತಾ ಪುತ್ರಮಥಾಽಽಹೂಯಾನುಮನ್ತ್ರಯೇತ್ ।। <br />ತ್ವಂ ಬ್ರಹ್ಮೇತ್ಯಾದಿಭಿರ್ವಾಕ್ಯೈಃ ಸೋಽಪಿ ಪ್ರತ್ಯಾಹ ಬೋಧಿತಃ ।।  ೨೮೭ ।।  </div>
				<div class="verse">ಕರ್ಮಭ್ಯಃ ಪ್ರವ್ರಜಿಪ್ಯನ್ವಾ ಪ್ರೈಷ್ಯನ್ನಿತ್ಯಭಿಧೀಯತೇ ।।<br />ಧಾತೂಪಸರ್ಗಯೋರ್ಮುಖ್ಯಸ್ತಥಾಽರ್ಥೋಽಪ್ಯಾಶ್ರಿತೋ ಭವೇತ್ ।।  ೨೮೮ ।।  </div>
				<div class="verse">ಅಹಂ ಬ್ರಹ್ಮೋತಿ ಪಿತರಂ ಪೂರ್ವಮೇವೋಪಶಿಕ್ಷಿತಃ ।।<br />ಪ್ರತಿವಕ್ತುಂ ನ ಶಕ್ತಃ ಸ್ಯಾನ್ನ ಚೇತ್ಪ್ರಾಕ್ಶಿಕ್ಷಿತೋ ಭವೇತ್ ।।  ೨೮೯ ।।  </div>
				<div class="verse">ಪುತ್ರಾನುಮನ್ತ್ರಣಸ್ಯಾರ್ಥಂ ವ್ಯಾಚಷ್ಟೇ ಸ್ವಯಮೇವ ನಃ ।।<br />ಶ್ರುತಿಸ್ತಿರೋಹಿತಾರ್ಥತ್ವಾನ್ಮನ್ತ್ರಾಣಾಮಿತ್ಯತೋಽವದತ್ ।।  ೨೯೦ ।।  </div>
				<div class="verse">ಅನೂಕ್ತಂ ಯದಧೀತಂ ಸ್ಯಾದ್ಯಚ್ಚಾಧ್ಯೇತವ್ಯಮಿಷ್ಯತೇ ।।<br />ಯಚ್ಚಾನಧೀತಂ ತಸ್ಯೋಕ್ತೌ ಬ್ರಹ್ಮೇತ್ಯತ್ರೈಕತಾ ಭವೇತ್ ।।  ೨೯೧ ।।  </div>
				<div class="verse">ತ್ವಂ ಬ್ರಹ್ಮೇತೀಹ ವಾಕ್ಯಾರ್ಥೋ ಹ್ಯಯಮತ್ರ ವಿವಕ್ಷಿತಃ ।।<br />ಅಧ್ಯೇತವ್ಯಾರ್ಥನಿಪ್ಪತ್ತಿಸ್ತ್ವನಿಷ್ಪತ್ತ್ಯಾ ಮಯಾ ಕೃತಾ ।।  ೨೯೨ ।।  </div>
				<div class="verse">ಯಾವನ್ಮತ್ಕರ್ತೃಕಂ ಕ್ರಿಂಚಿನ್ಮಾನೇನ ಪ್ರತಿಪಾದ್ಯತೇ ।।<br />ತ್ವತ್ಕರ್ತೃಕಂ ತದಸ್ತ್ವತ್ರ ಪಿತುರೇವಂ ವಿವಕ್ಷಿತಮ್ ।।  ೨೯೩ ।।  </div>
				<div class="verse">ಲೋಕೋಕ್ತ್ಯೈವ ಹಿ ಯಜ್ಞಾನಾಂ ತತ್ಫಲತ್ವಾಹಹೇ ಸತಿ ।। <br />ನಿತ್ಯಯಜ್ಞಗೃಹೀತ್ಯರ್ಥಂ ಕೇ ಚ ಯಜ್ಞಾ ಇತೀರಣಮ್ ।।  ೨೯೪ ।।  </div>
				<div class="verse">ಬ್ರಹ್ಮೇತ್ಯಾದಿಪದಾರ್ಥೋಽಯಮುಕ್ತಸ್ತಾವತ್ಸಮಾಸತಃ ।।<br />ತ್ವಂ ಬ್ರಹ್ಮೇತಿ ತು ವಾಕ್ಯಾರ್ಥಃ ಶ್ರುತ್ಯೇದಾನೀಂ ವಿಭಾವ್ಯತೇ ।।  ೨೯೫ ।।  </div>
				<div class="verse">ಏತಾವದೇವ ಕರ್ತವ್ಯಂ ಗೃಹಿಣೇಹಾಧಿಕಾರಿಣಾ ।।<br />ವೇದಾ ಯಜ್ಞಾಶ್ಚ ಲೋಕಾಶ್ಚ ನಾತೋಽನ್ಯೋಽರ್ಥೋಽವಶಿಷ್ಯತೇ ।।  ೨೯೬ ।।  </div>
				<div class="verse">ಯಥೋಕ್ತಾರ್ಥಚಿಕೀರ್ಷುಃ ಸಂಸ್ತನ್ಮಯಸ್ತತ್ಕ್ರತುಃ ಸ್ವತಃ ।।<br />ಇತೋಽಧಿಕಾರಬನ್ಧಾನ್ಮಾಽಭುನಜತ್ಪಾಲಯೇದಿತಿ ।।  ೨೯೭ ।। </div>
				<div class="verse">ಚೇತಸ್ಯಾಧಾಯ ವಾಕ್ಯಾರ್ಥಮಿಮಮಾಹ ಪಿತಾ ಸುತಮ್ ।। <br />ತ್ವಂಬ್ರಹ್ಮೇತ್ಯಾದಿವಾಕ್ಯಾನಾಂ ನಾತೋಽನ್ಯೋಽರ್ಥೋ ವಿವಕ್ಷಿತಃ ।।  ೨೯೮ ।।  </div>
				<div class="verse">ಯತ ಉಕ್ತಂ ಚಿಕೀರ್ಪುಃ ಸನ್ನನುಶಿಷ್ಟಶ್ಚ ತಾದೃಶಃ ।।<br />ಅತೋ ಲೋಕಹಿತಾರ್ಥಂ ತಂ ಪುತ್ರಮಾಹುರ್ಮನೀಷಿಣಃ ।।  ೨೯೯ ।।  </div>
				<div class="verse">ಅನ಼ುಶಿಷ್ಟೋ ಯತಃ ಪುತ್ರಃ ಪಿತ್ರೈವೈತಿ ಸಮರ್ಥತಾಮ್ ।।<br />ಅನುಶಿಷ್ಟಮತೋ ಲೋಕ್ಯಂ ಪುತ್ರಮಾಹುರ್ವಿಪಶ್ಚಿತಃ ।।  ೩೦೦ ।।  </div>
				<div class="verse">ಪಿತರಶ್ಚಾತ ಏವೈನಮನುಶಾಸತಿ ಸತ್ಸುತಮ್ ।।<br />ಅನುಶಿಷ್ಟೇನ ಪುತ್ರೇಣ ಲೋಕ್ಯಂ ಸ್ಯಾಮಿತಿ ಯತ್ನತಃ ।।  ೩೦೧ ।।  </div>
				<div class="verse">ಸಂಕ್ರಾಮಿತಾತ್ಮಭಾರೋಽಪಿ ನಾಗ್ನಿಹೋತ್ರಂ ಪರಿತ್ಯಜೇತ್ ।।<br />ಇತ್ಯೇತತ್ಕರ್ಮರಾಗೋಕ್ತಂ ನಿಷ್ಪ್ರಮಾಣಂ ನ ಗೃಹ್ಯತೇ ।।  ೩೦೨ ।।  </div>
				<div class="verse">ಸಂಪ್ರತ್ತಿಲಿಙ್ಗಾತ್ಸಂನ್ಯಾಸವಿಧಿರತ್ರ ವಿವಕ್ಷಿತಃ ।।<br />ನಿಃಶೇಪೋಪನಿಷನ್ಮಾನಮೇಕಂ ಜ್ಞಾನಮಿತೀಷ್ಯತೇ ।।  ೩೦೩ ।।  </div>
				<div class="verse">ತ್ರ್ಯನ್ನಾತ್ಮಭಾವಸಂಪ್ರಾಪ್ತೇರ್ಜೀವತೈವ ಕೃತತ್ವತಃ ।। <br />ಸಾಧನಾನಾಂ ಫಲಾನ್ತತ್ವಾತ್ಸಂನ್ಯಾಸಃ ಕಿಂ ನಿವಾರ್ಯತೇ ।।  ೩೦೪ ।।  </div>
				<div class="verse">ಯಾವಜ್ಜೀವಶ್ರುತೀಪ್ರಾಪ್ತೇರ್ನ ಚೇತ್ತತ್ಯಾಗ ಇಷ್ಯತೇ ।।<br />ಪ್ರಯೋಗಾವಸಿತೇರ್ನೈವ ಜರಿಣೋಽಧಿಕೃತಿರ್ನ ಚ ।।  ೩೦೫ ।।  </div>
				<div class="verse">ಪ್ರಾತರ್ದೇಶಾವಸಾನತ್ವಾದಾಗ್ನಿಹೋತ್ರಾದಿಕರ್ಮಣಃ ।।<br />ನಿತ್ಯಾನಾಮಪಿ ಸಂನ್ಯಾಸಃ ಕರ್ಮಣಾಂ ಸ್ಯಾತ್ತದೈವ ತು ।।  ೩೦೬ ।।  </div>
				<div class="verse">ಸಂಕ್ರಾಮಿತಾತ್ಮಭಾರಸ್ಯ ತ್ವಂ ಬ್ರಹ್ಮೇತಿ ವಚೋಽರ್ಥವತ್ ।।<br />ತದಾ ಸ್ಯಾತ್ಸರ್ವಕರ್ಮಾಣಿ ಯದಿ ಸಂನ್ಯಸ್ಯ ತಿಷ್ಠತಿ ।।  ೩೦೭ ।।  </div>
				<div class="verse">ಸರ್ವಾತ್ಮಕಾರ್ಯನಿಚಯಪುತ್ರಸಂಕ್ರಾಮಿತತ್ವತಃ ।।<br />ನ ಚೇತ್ತಿತ್ಯಕ್ಷಿತಂ ಸರ್ವಂ ಪ್ರತಿಪ್ರಸವಗೀರ್ಭವೇತ್ ।।  ೩೦೮ ।।  </div>
				<div class="verse">ಕೌಷೀತಕಿಶ್ರುತೌ ತದ್ವದ್ಗೃಹಸ್ಥಸ್ಯೈವ ಜೀವತಃ ।।<br />ಸಂನ್ಯಾಸಃ ಶ್ರೂಯತೇ ಸ್ಪಷ್ಟಃ ಪುತ್ರೈಶ್ವರ್ಯೇ ಸುಖಂ ವಸೇತ್ ।।  ೩೦೯ ।।  </div>
				<div class="verse">ಸಂನ್ಯಸ್ಯ ಸರ್ವಕರ್ಮಾಣಿ ಸರ್ವದೋಷಾನಪಾನುದನ್ ।।<br />ಇತ್ಯಾದಿ ಮನುನಾಽಪ್ಯುಕ್ತಂ ತದ್ವಿರುದ್ಧಂ ಚ ಭಣ್ಯತೇ ।।  ೩೧೦ ।।  </div>
				<div class="verse">ಉಪಾಸ್ತಿಫಲಮೇವಾಸ್ಯ ಪಿತುರ್ಯದ್ವದಿಹೋಚ್ಯತೇ ।।<br />ಪ್ರತಿಪ್ರಸೂಯತೇ ಕಸ್ಮಾನ್ನಾಗ್ನಿಹೋತ್ರಾದಿಕಂ ತಥಾ ।।  ೩೧೧ ।।  </div>
				<div class="verse">ಏಕಮೇವೇತ್ಯವಧೃತೇರ್ಯುಕ್ತಂ ಪ್ರಾಣವ್ರತಂ ಪಿತುಃ ।।<br />ಸೇಸ್ಕಾರಕತ್ವಾತ್ತಸ್ಯೈವ ನ ತದನ್ಯದಿಹೇಷ್ಯತೇ ।।  ೩೧೨ ।।  </div>
				<div class="verse">ಮ್ರಿಯತೇ ಸ ಯದೈವಂವಿತ್ಪುತ್ರಸಂಕ್ರಾಮಿತಕ್ರತುಃ ।।<br />ಕ್ರತ್ವಞ್ಜಿತೈಸ್ತದೈ ಪ್ರಾಣೈಃ ಸಹ ಪುತ್ರಂ ವಿಶತ್ಯಯಮ್ ।।  ೩೧೩ ।।  </div>
				<div class="verse">ಪ್ರಾಗಾತ್ಮಕ್ರತುಸಂಕ್ರಾನ್ತೇರಭೂದ್ಯಾದೃಕ್ಕ್ರತುಃ ಪಿತಾ ।।<br />ಸ ತಾದೃಕ್ಕ್ರತುವಿಮ್ವೋಽಸ್ಯ ಸಂಕ್ರಾನ್ತಃ ಸ್ವಸುತೇ ಪಿತುಃ ।।  ೩೧೪ ।।  </div>
				<div class="verse">ಜಲಾರ್ಕಸ್ಯೇವ ಸಂಕ್ರಾನ್ತಿಃ ಸ್ವಾಭಾಸಭ್ರಮಕಾರಣಾತ್ ।।<br />ಪರೋಪಾಧಿನಿಮಿತ್ತೈವ ಕೌಟಸ್ಥ್ಯಾತ್ಪ್ರತ್ಯಗಾತ್ಮನಃ ।।  ೩೧೫ ।।  </div>
				<div class="verse">ಕ್ರತ್ವಞ್ಜಿತಧಿಯೋ ಯದ್ವತ್ಸ್ವಾತ್ಮದೇಹಸ್ಯ ಸಾಕ್ಷಿತಾ ।।<br />ತದ್ವತ್ಪುತ್ರಾದಿದೇಹೇಪು ಮೋಹಾನ್ನಾನಾತ್ಮವಿಭ್ರಮಃ ।।  ೩೧೬ ।।  </div>
				<div class="verse">ಸ್ವಾಧಿಕಾರಸುತಾವೇಶಾತ್ಪಿತೈವಾಽಽವಿಶತೀತ್ಯತಃ ।।<br />ಸ್ವಯಂ ನಿರಧಿಕಾರಸ್ತು ದೈವಪ್ರಾಣೋಽವತಿಷ್ಠತೇ ।।  ೩೧೭ ।।  </div>
				<div class="verse">ಆಧ್ಯಾತ್ಮಿಕೇನ ದೇಹೇನ ನ್ಯೂನಕಾರ್ಯಸಮಾಪ್ತಯೇ ।।<br />ಪಿತಾ ಪುತ್ರೇಣ ಕುರ್ವಾಣ ಆಸ್ತೇ ತತ್ಫಲಭುಕ್ಸ್ವಯಮ್ ।।  ೩೧೮ ।।  </div>
				<div class="verse">ದೈವಸಾಧನಸಂಪನ್ನಃ ಪುತ್ರ ಏವಾವತಿಷ್ಠತೇ ।।<br />ಪಿತಾ ತು ತತ್ಫಲಾತ್ಮೈವ ನ ತು ಸಾಧನರೂಪಭೃತ್ ।।  ೩೧೯ ।।  </div>
				<div class="verse">ನಾಕಾರಿ ಕಾರ್ಯಂ ಯತ್ಪಿತ್ರಾ ಸ್ವಾಧೀತ್ಯದಿ ಪ್ರಮಾದತಃ ।।<br />ತತ್ಪೂರಣಾತ್ಪಿತುಸ್ರಾಣಾತ್ಪುತ್ರ ಇತ್ಯಭಿಧೀಯತೇ ।।  ೩೨೦ ।।  </div>
				<div class="verse">ಸಂಪೂರ್ಣಸ್ವಾತ್ಮಕಾರ್ಯೋಽಯಂ ಪಿತಾ ದೈವಾತ್ಮನಾ ಸ್ಥಿತಃ ।।<br />ಪಿತುಃ ಸಾಮಿಕೃತಂ ಕಾರ್ಯಂ ಪೂರಯನ್ವರ್ತತೇ ಸುತಃ ।।  ೩೨೧ ।।  </div>
				<div class="verse">ಮೃತೇರುಚ್ಛಿದ್ಯತೇ ಲೋಕಃ ಸಾಧನೋಚ್ಛಿತ್ತಿಹೇತುತಃ ।।<br />ಪಿತುರಿತ್ಯಪಿ ನಾಽಽಶಙ್ಕಾ ಕಾರ್ಯಾ ಯಸ್ಮಾತ್ಸ ಏವ ತು ।। </div>
				<div class="verse">ಪುತ್ರೇಣೈವ ಶರೀರೇಣ ಕುರ್ವನ್ನಾಸ್ತೇ ನವಂ ನವಮ್ ।।  ೩೨೨ ।। <br />ಪುತ್ರೇಣೈವೇತ್ಯತೋ ವಕ್ತಿ ನಿತ್ಯಾಧಿಕೃತಿಸಿದ್ಧಯೇ ।।<br />ಜಯತೀಮಂ ಪಿತಾ ಲೋಕಮೇವಂಭೂತೇನ ಸೂನುನಾ ।।  ೩೨೩ ।।  </div>
				<div class="verse">ನ ತ್ವಾತ್ಮಲಾಭಮಾತ್ರೇಣ ಜಯಃ ಸ್ಯಾಜ್ಜ್ಞಾನಕರ್ಮವತ್ ।। <br />ಪುತ್ರಾಧಿಕಾರನುತ್ತ್ಯರ್ಥಮಥಶಬ್ದಃ ಪ್ರಯುಜ್ಯತೇ ।।  ೩೨೪ ।।  </div>
				<div class="verse">ಕೃತಸಂಪ್ರತ್ತಿಕಂ ದೈವಾಃ ಪ್ರಾಣಾ ವಾಗಾದಯಃ ಸಮಮ್ ।।<br />ಪಿತರಂ ಸಂವಿಶ್ನ್ತ್ಯುಕ್ತಾಃ ಸದಾತದ್ಭಾವಭಾವಿತಮ್ ।।  ೩೨೫ ।।  </div>
				<div class="verse">ಪೃಥಿವ್ಯೈ ಚೈನಮಿತ್ಯಾದಿ ತದ್ವ್ಯಾಚಷ್ಟೇ ಯಥಾ ತಥಾ ।।<br />ಹೇತ್ವರ್ಥೋ ವಾಽಥಶಬ್ದೋಽಯಂ ಯಸ್ಮಾತ್ಸಂಕ್ರಾಮಿತಕ್ರತುಃ ।।  ೩೨೬ ।।  </div>
				<div class="verse">ತದ್ವಿಯೋಗಾದತೋ ದೈವಾ ಆವಿಶನ್ತಿ ಯಥೋದಿತಾಃ ।।  ೩೨೭ ।। <br />ಶ್ರುತಿಸ್ಥಾ ಯಾ ಹಿ ವಾಕ್ತಸ್ಯಾಃ ಪಞ್ಚಮೀಯಂ ಪರಾ ಭವೇತ್ ।।<br />ತತೋ ಲಬ್ಧಾತ್ಮಲಾಭಾಯಾಃ ಪ್ರಥಮಾ ಜನ್ಮಹೇತುತಃ ।।  ೩೨೮ ।।  </div>
				<div class="verse">ವಾಚಂ ಸಂಶ್ರುತ್ಯ ವಾಕ್ಯಸ್ಥಾಂ ಚಿನುತೇ ಭಾವನಾಮಯೀಮ್ ।।<br />ಉಪಾದಾನಮತಃ ಶ್ರೌತೀ ಸ್ಯಾದ್ವಾಣೀ ಭಾವನಾತ್ಮನಃ ।।  ೩೨೯ ।।  </div>
				<div class="verse">ನ ಹಿ ವಸ್ತು ಸ್ವತಃಸಿದ್ಧಮನ್ಯತ್ಸ್ಯಾತ್ಪರಮಾತ್ಮನಃ ।।<br />ಸದೇವೇತ್ಯಾದಿಕಂ ಶಾಸ್ರಂ ಬಾಧಿತಂ ಸ್ಯಾತ್ತಥಾ ಸತಿ ।।  ೩೩೦ ।।  </div>
				<div class="verse">ಧಿಯಾ ಧಿಯೇತಿ ಕಾರ್ಯತ್ವಂ ಕೃತ್ಸ್ನಸ್ಯ ಜಗತಃ ಸ್ವಯಮ್ ।।<br />ಶ್ರುತ್ಯೈವ ಸ್ಪಷ್ಟಮಾಖ್ಯಾತಂ ನಾತೋಽಭಿವ್ಯಕ್ತಿರಿಷ್ಯತೇ ।।  ೩೩೧ ।।  </div>
				<div class="verse">ಆರ್ತಶ್ರುತೇಶ್ಚ ಪ್ರಾಣಾದಿ ವಾಚಾರಮ್ಭಣಶಸ್ರತಃ ।।<br />ನಾಽಽತ್ಮವತ್ಸ್ಯಾತ್ಸ್ವತಃಸಿದ್ಧಮುತ್ಪತ್ತ್ಯಾದಿಶ್ರುತೇಸ್ತಥಾ ।।  ೩೩೨ ।।  </div>
				<div class="verse">ಕರ್ತೃಭಿಃ ಕ್ರಿಯತೇ ತಸ್ಮಾದ್ಭಾವನಾಜ್ಞಾನಕರ್ಮಭಿಃ ।।<br />ತ್ರ್ಯನ್ನಾತ್ಮಕಮಿದಂ ವಿಶ್ವ ನಾತೋಽಭಿವ್ಯಕ್ತಿರಿಷ್ಯತೇ ।।  ೩೩೩ ।।   </div>
				<div class="verse">ಬ್ರಹ್ಮೈವೇದಂ ತಥಾಽಽತ್ಮೈವ ಪುರುಷಶ್ಚೇತಿ ಚಾಽಽಗಮಃ ।।<br />ಏವಂ ಸತ್ಯರ್ಥವಾನ್ನಃ ಸ್ಯಾದನ್ಯಥಾ ಸ್ಯಾದನರ್ಥಕಃ ।।  ೩೩೪ ।।  </div>
				<div class="verse">ಪುತ್ರಕರ್ಮಾಪರಜ್ಞಾನಸಾಧನಾನ್ಯಪರೇ ಜಗುಃ ।।<br />ಮನುಷ್ಯಲೋಕಪಿತ್ರಮರಲೋಕೇಭ್ಯಃ ಸ್ಯುರ್ನಿವೃತ್ತಯೇ ।।  ೩೩೫ ।।  </div>
				<div class="verse">ಏವಂ ಮೋಕ್ಷಾರ್ಥತಾಂ ತೇಷಾಂ ಪುತ್ರಾದೀನಾಂ ಪ್ರಚಕ್ಷತೇ ।।<br />ಲೋಕವ್ಯಾವೃತ್ತಿಮಾರ್ಗೇಣ ಶ್ರುತಿಸ್ತೇಷಾಂ ನಿಷೇಧಕೃತ್ ।।  ೩೩೬ ।।  </div>
				<div class="verse">ಕಾಮ್ಯಮೇವಾಖಿಲಂ ಪಾಙ್ತ್ಕಂ ಕರ್ಮೇತ್ಯೇವಂ ಪ್ರಕೃತ್ಯ ತು ।।<br />ಪುತ್ರಾದೀನಾಂ ಸ್ವಸಾಧ್ಯಾರ್ಥವಿನಿಯೋಗೋಪಸಂಹೃತೇಃ ।।  ೩೩೭ ।।  </div>
				<div class="verse">ಸಂಸಾರಫಲತೈವಾತಃ ಪುತ್ರಾದೇರ್ಗಮ್ಯತೇ ಶ್ರುತೇಃ ।।<br />ಅವಿದ್ವದ್ವಿಷಯೈವಾತ ಋಣಶ್ರುತಿರಪೀಷ್ಯತೇ ।।  ೩೩೮ ।। </div>
				<div class="verse">ಪ್ರಜಯಾ ಕಿಂ ಕರಿಷ್ಯಾಮ ಇತ್ಯೇವಂ ಚ ಪ್ರವಕ್ಷ್ಯತಿ ।।<br />ನಾತೋ ವಿದಿತವೇದ್ಯಸ್ಯ ಕಥಾಂಚಿತ್ಸ್ಯಾದೃಣಶ್ರುತಿಃ ।।  ೩೩೯ ।।  </div>
				<div class="verse">ವ್ಯಾವೃತ್ತ್ಯರ್ಥಾನಿ ನೈತಾನಿ ಪುತ್ರಾದೀನಿ ಯಥಾ ತಥಾ ।। <br />ಪೃಥಿವ್ಯೈ ಚೈನಮಿತ್ಯಾದ್ಯಾ ಸ್ವಯಂ ನಿರ್ವಕ್ತಿ ನಃ ಶ್ರುತಿಃ ।।  ೩೪೦ ।।  </div>
				<div class="verse">ನ ಚ ತ್ರ್ಯನ್ನಾತ್ಮಸಂಪ್ರಾಪ್ತಿಃ ಕೈವಲ್ಯಮಿತಿ ಯುಜ್ಯತೇ ।।<br />ತಸ್ಯಾ ಮೇಧಾತಪೋಜತ್ವಾತ್ಪೌನಃಪುನ್ಯೇನ ತಚ್ಛ್ರುತೇಃ ।।  ೩೪೧ ।।  </div>
				<div class="verse">ತಥಾ ಕ್ಷಯಶ್ರುತೇಸ್ತಸ್ಯ ಯದ್ಧೈತದಿತಿವಾಕ್ಯತಃ ।।<br />ಪೃಥಿವೀ ಶರೀರಮಿತ್ಯುಕ್ತೇಃ ಶರೀರಿತ್ವಂ ಪ್ರಜಾಪತೇಃ ।।  ೩೪೨ ।।<br />ನಾಮರೂಪಕ್ರಿಯಾತ್ವೇನ ಮೋಹಕಾರ್ಯೋಪಸಂಹೃತೇಃ ।।  ೩೪೩ ।। </div>
				<div class="verse">ಕಸ್ಯಚಿನ್ಮುಕ್ತಯೇಽಲಂ ಸ್ಯಾತ್ಕಸ್ಯಚಿತ್ರ್ಯನ್ನವಿತ್ತಯೇ ।।<br />ಸಕೃಚ್ಛ್ರುತಂ ವಚೋಽಶಕ್ತಂ ವಿಧಾತು ದ್ವಯಮಞ್ಜಸಾ ।।  ೩೪೪ ।।  </div>
				<div class="verse">ಭೂರ್ಯರ್ಥತಾ ಪ್ರಕಾಶಾದೇಃ ಪ್ರತ್ಯಕ್ಷಾದೇವ ಕಾರಣಾತ್ ।।<br />ನ ತ್ವಾಗಮೈಕಗಮ್ಯೇಷು ತಥಾತ್ವಮವಸೀಯತೇ ।।  ೩೪೫ ।।  </div>
				<div class="verse">ಶ್ವೇತೋಽಸೌ ಧಾವತೀತ್ಯಾದೇರನೇಕೋಕ್ತಿತ್ವಕಾರಣಾತ್ ।।<br />ಅನೇಕಾರ್ಥಾವಸಾಯಃ ಸ್ಯಾನ್ನ ತ್ವೇವಮಿಹ ಯುಜ್ಯತೇ ।।  ೩೪೬ ।।  </div>
				<div class="verse">ನಿಃಶೇಷಭೂತಾತ್ಮೈಕಃ ಸನ್ನಧಿದೈವಾತ್ಮನಾ ಸ್ಥಿತಃ ।।<br />ಭೂತಪಾಪೈರಸಂಕೀರ್ಣೋ ದೈವಂ ಸುಖಮುಪಾಶ್ನುತೇ ।।  ೩೪೭ ।।  </div>
				<div class="verse">ಸರ್ವಭೂತಾತ್ಮಾಭೂತೋಽಸೌ ಸರ್ವಾನನ್ಯತ್ವದರ್ಶನಃ ।।<br />ಜಗದುತ್ಪತ್ತಿಸಂಹಾರೈಃ ಕ್ರೀಡನ್ನಿವ ವಿಚೇಷ್ಟತೇ ।।  ೩೪೮ ।।  </div>
				<div class="verse">ವಾಕ್ಚ ಸಾ ಸರ್ವಭೂತಾನಾಂ ಶ್ರೋತ್ರಂ ತ್ವಗ್ರಸನಂ ಮನಃ ।।<br />ಘ್ರಾಣಪಾದಾದಯಃ ಸರ್ವೇ ಸರ್ವೋಪಾದಾನಕಾರಣಾತ್ ।।  ೩೪೯ ।।  </div>
				<div class="verse">ಜ್ಞಾನಂ ಸಪ್ರತಿಘಂ ಯದ್ವತ್ಕಾರ್ಯಂ ವಾಽಸ್ಮಾಸು ದೃಶ್ಯತೇ ।।<br />ನೈವಮೀಶಸ್ಯ ಸರ್ವತ್ರ ಪೂರ್ವೋಕ್ತಾದೇವ ಕಾರಣಾತ್ ।।  ೩೫೦ ।।  </div>
				<div class="verse">ಕಿಂಚ ಸರ್ವಾಣಿ ಭೂತಾನಿ ತಮವನ್ತಿ ಯಥಾಬಲಮ್ ।।<br />ಇಮಮರ್ಥಂ ಶ್ರುತಿರ್ವಕ್ತಿ ದೃಷ್ಟಾನ್ತೇನ ಪ್ರಯತ್ನತಃ ।।  ೩೫೧ ।।  </div>
				<div class="verse">ಪೂರ್ವಜನ್ಮಾಭಿನಿರ್ವೃತ್ತಾಂ ಯಥೈವಾವನ್ತಿ ದೇವತಾಮ್ ।। <br />ತಥೈವೈವಂಭ್ರವೇದಂ ಭೋಗೈಃ ಸರ್ವಭೂತಾನಿ ಸರ್ವದಾ ।।  ೩೫೨ ।।  </div>
				<div class="verse">ಸರ್ವಭೂತಾತ್ಮತಾಪತ್ತಿರ್ಯದ್ಯೇವಂವಿದ ಇಷ್ಯತೇ ।।<br />ಸಂಗತಿರ್ಭೋತಿಕೈರ್ನ ಸ್ಯಾತ್ತಸ್ಯ ದುಃಖಾದಿಭಿಃ ಕಥಮ್ ।।  ೩೫೩ ।।  </div>
				<div class="verse">ನಾಪರಿಚ್ಛಿನ್ನಬುದ್ಧಿತ್ವಾತ್ತಸ್ಯ ದುಃಖಾದ್ಯುಪಪ್ಲುತಿಃ ।।<br />ಕುಕ್ಷಿಸ್ಥಾಕ್ರಿಮಿದುಃಖೈರ್ನೋ ನ ಮನಾಗಪಿ ಸಂಗತಿಃ ।।  ೩೫೪ ।।  </div>
				<div class="verse">ಅಸ್ಮಾದಾದ್ಯಭಿಮಾನಿತ್ವೇ ತಸ್ಯಾಸ್ಮದ್ದುಃಖಸಂಗತಿಃ ।।<br />ತಸ್ಯ ಕೃತ್ಸ್ನಾಭಿಮಾನಿತ್ವಾನ್ನಾಸ್ಮನ್ಮಾತ್ರಾಭಿಮಾನತಾ ।।  ೩೫೫ ।।  </div>
				<div class="verse">ಈಶ್ವರತ್ವಾಚ್ಚ ತಸ್ಯಾಸ್ಮದ್ದುಃಖೈರ್ನ ಸ್ಯಾತ್ಸಮಗಮಃ ।।<br />ಅಸ್ಮಾಕಂ ದುಃಖಸಂಪ್ರಾಪ್ತಿರನೈಶ್ವರ್ಯಕೃತೈವ ತು ।।  ೩೫೬ ।।  </div>
				<div class="verse">ಇತ್ಯಾದಿ ಹೃದಯೇ ಕೃತ್ವಾ ನ್ಯಾಯಂ ಶ್ರುತಿರುದಾಹರತ್ ।।<br />ಯದು ಕಿಂಚೇತಿ ವಿಸ್ಪಷೃಂ ಪ್ರಜಾದುಃಖನಿಷೇಧಕೃತ್ ।।  ೩೫೭ ।।  </div>
				<div class="verse">ಯಚ್ಛೋಚನ್ತಿ ಪ್ರಜಾಃ ಸರ್ವಾ ದುಃಖೈರಾಧ್ಯಾತ್ಮಿಕಾದಿಭಿಃ..<ಬ್ರ್ />ಆಸಾಮೇವಾಽಽತ್ಮಭಿಃ ಸಾಕಂ ತದ್ದುಃಖಮುಪಯುಜ್ಯತೇ ।।  ೩೫೮ ।।  </div>
				<div class="verse">ಯಥೋಕ್ತನ್ಯಾಯತೋ ದುಃಖಂ ನ ಸಾರ್ಧಂ ದೇವತಾತ್ಮನಾ ।।<br />ಕೃತನಾಶಸ್ತಥಾಚ ಸ್ಯಾದಕೃತಾಭ್ಯಾಗಮಸ್ತಥಾ ।।  ೩೫೯ ।।  </div>
				<div class="verse">ಪುಣ್ಯಮೇವ ಕೃತಂ ಯಸ್ಮಾತ್ಪುಣ್ಯಮೇವಾಮುಮೇತ್ಯತಃ ।।<br />ಪಾಪಸ್ಯಾಕರಣಾದೇವ ನೈತಿ ಪಾಪಂ ಕದಾಚನ ।।  ೩೬೦ ।।  </div>
				<div class="verse">ಅಗ್ನಿಂ ನ ಢೌಕತೇ ಶೈತ್ಯಮಗ್ನಿವಸ್ತುಸ್ವಭಾವತಃ ।।<br />ಪಾಪ್ಮಾನೋ ದೇವತಾಂ ತದ್ವದ್ದೇವತಾತ್ಮಸ್ವಭಾವತಃ ।।  ೩೬೧ ।।  </div>
				<div class="verse">ಸರ್ವ ಏವ ಸಮಾಃ ಪ್ರಾಣಾ ಇತ್ಯುಕ್ತೇಃ ಸಾಮ್ಯನಿಶ್ಚಿತೌ ।।<br />ಉಪಾಸನೇ ವಿಕಲ್ಪೇನ ಪ್ರಾಪ್ತೇ ಮೀಮಾಂಸ್ಯತೇ ವ್ರತಮ್ ।।  ೩೬೨ ।।  </div>
				<div class="verse">ದೈವವಾಗಾದಿಸಂಪತ್ತಿರ್ಮೃತಸ್ಯ ತ್ರ್ಯನ್ನದರ್ಶಿನಃ ।।<br />ಜೀವತಾ ಕಿಂ ವ್ರತಂ ಧಾರ್ಯಮಿತಿ ಮೀಮಾಸ್ಯತೇಽಧುನಾ ।।  ೩೬೩ ।।  </div>
				<div class="verse">ಸತಾತ್ಮಕರ್ಯಸಂನ್ಯಾಸಾತ್ಪ್ರಾಪ್ತೇ ನೈಷ್ಕರ್ಮ್ಯರೂಪಕೇ ।।<br />ಪ್ರಾಣವ್ರತಾವಿಧಾನಾರ್ಥೇ ಪರೋ ಗ್ರನ್ಥೋಽವತಾರ್ಯತೇ ।।  ೩೬೪ ।।  </div>
				<div class="verse">ಬಹೂಕ್ತ್ಯೈವ ತು ಸರ್ವೇಷಾಂ ಸಿದ್ಧಂ ಪೂರ್ವಮುಪಾಸನಮ್ ।।<br />ಸ ಯೋ ಹೈತಾನಿತಿ ತತೋ ನೇದಂ ಪೂರ್ವಮಪೇಕ್ಷತೇ ।।  ೩೬೫ ।।  </div>
				<div class="verse">ವಾಕ್ಸ್ವಾನ್ತಯೋಃ ಸ್ವರೂಪೋಕ್ತಿರ್ವೃಥೈವ ಸ್ಯಾತ್ಪುರೋದಿತಾ ।।<br />ತಯೋರುಪಾಸನಂ ನೋ ಚೇತ್ಪ್ರಾಣವತ್ಸ್ಯಾದ್ವಿವಕ್ಷಿತಮ್ ।।  ೩೬೬ ।।  </div>
				<div class="verse">ಮೃತ್ಯುನಾ ಶ್ರಮರೂಪೇಣ ಗ್ರಸ್ತಾ ವಾಗಾದಯೋ ಯತಃ ।। <br />ಮ್ಲೋಚನ್ತ್ಯಪಿ ಚ ಶ್ರಾಮ್ಯನ್ತಿ ತೇನ ಭಗ್ನವ್ರತಾಃ ಸ್ಮೃತಾಃ ।।  ೩೬೭ ।।  </div>
				<div class="verse">ತದ್ರೂಪೋ ಮಧ್ಯಮೋ ವಾಯುಃ ಶ್ರಮಾಸ್ತಮಯವರ್ಜಿತಃ ।।<br />ಯತೋಽಭಗ್ನವ್ರತಸ್ತಸ್ಮಾತ್ತಸ್ಯೈವ ವ್ರತಮಾಶ್ರಯೇತ್ ।।  ೩೬೮ ।।  </div>
				<div class="verse">ಪ್ರಾಣೇ ಮ್ಲೋಚನ್ತಿ ವಾಯೌ ಚ ವಾಗಾದ್ಯಗ್ನ್ಯಾದಯೋ ಯತಃ ।।<br />ಪ್ರಾಣಸ್ಯೈವ ವ್ರತಂ ಧಾರ್ಯಮತೋ ನಾನ್ಯಸ್ಯ ಕಸ್ಯಚಿತ್ ।।  ೩೬೯ ।।  </div>
				<div class="verse">ಪ್ರಾಣೈಕಾಲಿಙ್ಗನಾತ್ಪ್ರಾಣಾ ಯಥಾ ತನ್ನಾಮರುಪಿಣಃ ।। <br />ಆಸನ್ಪ್ರಾಣವಿದಪ್ಯೇವಂ ಪ್ರಾಣಾತ್ಮೋಪಾಸನಾದ್ಭವೇತ್ ।।  ೩೭೦ ।।  </div>
				<div class="verse">ಸರ್ವೇನ್ದ್ರಿಯೇಷು ಯಾವಾನ್ಸ್ಯಾತ್ಪರಿಸ್ಪನ್ದಃ ಕ್ರಿಯಾತ್ಮಸು ।।<br />ಪ್ರಾಣಸ್ಯೈವ ಸ ವಿಜ್ಞೇಯಸ್ತೇಷಾಂ ತ್ವರ್ಥಪ್ರಕಾಶನಮ್ ।।  ೩೭೧ ।।  </div>
				<div class="verse">ಯಥಾ ವಾಗಾದಯಸ್ತದ್ವದಧಿದೈವೇಽಪಿ ಯೋಜಯೇತ್ ।।<br />ಅಗ್ನ್ಯಾದಿಷು ಪರಿಸ್ಪನ್ದೋ ವಾಯೋರೇವೇತಿ ನಿಶ್ಚಯಃ ।।  ೩೭೨ ।।  </div>
				<div class="verse">ವಾಗಾದ್ಯನುಗ್ರಹಃ ಸಿದ್ಧಸ್ತ್ವಗ್ನ್ಯಾದೇಃ ಕರ್ಮ ಕೇವಲಮ್ ।।<br />ಸರ್ವೇನ್ದ್ರಿಯಾಣಾಮಾತ್ಮೈವ ಪ್ರಾಣಃ ಸರ್ಗೋ ಲಯಸ್ತಥಾ ।।  ೩೭೩ ।।  </div>
				<div class="verse">ಪ್ರಾಣರೂಪಾಭಿಧಾನಾಭ್ಯಾಂ ಖ್ಯಾತಾ ವಾಗಾದಯೋ ಯಥಾ ।।<br />ಪ್ರಾಣವಿತ್ಸಂಜ್ಞಯಾ ಖ್ಯಾತಿಂ ಯಾತಿ ವಿದ್ವತ್ಕುಲಂ ತಥಾ ।।  ೩೭೪ ।।  </div>
				<div class="verse">ಯಶ್ಚಾಪಿ ಪ್ರಾಣವಿತ್ಸ್ಪರ್ಧೀ ಸ್ಪರ್ಧಾಮನು ಸ ಮೃತ್ಯುವತ್ ।।<br />ಶೋಹಮಿತ್ವಾ ಮೃತಿಂ ಯಾತಿ ದ್ವಿಪ್ಯಾನ್ನಾತೋಽನವೇದಿನಮ್ ।।  ೩೭೫ ।।  </div>
				<div class="verse">ಬ್ರಾಹ್ಮಣೋಕ್ತಾರ್ಥದಾರ್ಢ್ಯಾಯ ಶ್ಲೋಕೋ ಮನ್ತ್ರೋಽನುಕೀರ್ತ್ಯತೇ ।।<br />ಯತಶ್ಚೋದೇತಿ ಸೂರ್ಯೋಽಸೌ ಯತ್ರ ಚಾಸ್ತಂ ನಿಗಚ್ಛತಿ ।।  ೩೭೬ ।।  </div>
				<div class="verse">ಪ್ರಶ್ನರೂಪಮಿದಂ ವಾಕ್ಯಂ ಯತಃ ಪ್ರತ್ಯುಕ್ತಿರುಚ್ಯತೇ ।। <br />ಪ್ರಾಣಾದಿತ್ಯದಿನಾ  ಭಾನೋರುದಯಾಸ್ತಮಯೌ ಕಥಮ್ ।।  ೩೭೭ ।।  </div>
				<div class="verse">ಯದಾ ವೈ ಪುರುಷಃ ಶೇತೇ ಪ್ರಾಣಮಪ್ಯೇತಿ ವಾಕ್ತದಾ ।।<br />ಚಕ್ಷುಃ ಶ್ರೋತ್ರಂ ಮನಸ್ತದ್ವಜ್ಜಾಯತೇ ತತ ಏವ ಚ ।।  ೩೭೮ ।।  </div>
				<div class="verse">ಅಧಿದೈವತಮಪ್ಯೇವಂ ವಾಯೋರಗ್ನ್ಯಾದಿಸಂಭವಃ ।।<br />ಅಪ್ಯಯಶ್ಚ ಯಥಾಽಧ್ಯಾತ್ಮಂ ಶ್ರೇಯಾನ್ಪ್ರಣಸ್ತತೋಽನ್ಯತಃ ।।  ೩೭೯ ।।  </div>
				<div class="verse">ಆತ್ಮೈವ ಪ್ರಾಣಶಬ್ದಃ ಸ್ಯಾತ್ಪ್ರಾಣಬನ್ಧನವಾಕ್ಯತಃ ।।<br />ಅಸದೇವೇದಮಿತ್ಯುಕ್ತೇರಾತ್ಮನೋ ಭಾನುಸಂಭವಃ ।।  ೩೮೦ ।।  </div>
				<div class="verse">ಯತ ಏವ ಸಮುತ್ಪತ್ತಿಸ್ತತ್ರೈವ ಪ್ರಲಯೋಽಪಿ ಚ ।।<br />ಮೃದೋ ಜಾತಸ್ಯ ಕುಮ್ಭಸ್ಯ ನ ಲಯೋ ವೀರಣಾದಿಷು ।।  ೩೮೧ ।।  </div>
				<div class="verse">ವಾಗಾದಿಗಣಧಾರಿತ್ವಾದ್ಧರ್ಮಂ ವಾಯುವ್ರತಂ ವಿದುಃ ।।<br />ಚಕ್ರಿರೇ ದಧ್ರಿರೇ ಧರ್ಮಂ ಧಾರಣಂ ಪ್ರಕೃತಂ ಯತಃ ।।  ೩೮೨ ।।  </div>
				<div class="verse">ಅದ್ಯಾಪಿ ಕ್ರಿಯತೇ ತೈಸ್ತತ್ಕರ್ತಾರಶ್ಚಾಪಿ ತತ್ಸುರಾಃ ।।<br />ಅಧ್ರಿಯನ್ತ ಯಮಮುರ್ಹಿ ತಸ್ಮಿನ್ಕಾಲೇ ಪರಾಜಿತಾಃ ।।<br />ಧರ್ಮವ್ರತಂ ತದೇವಾದ್ಯ ಬ್ರಿಭ್ರತ್ಯಗ್ನ್ಯಾದಯಃ ಶುಭಮ್ ।।  ೩೮೩ ।।  </div>
				<div class="verse">ಅಭಗ್ನಂ ಮೃತ್ಯುನಾ ಯಸ್ಮಾತ್ಪ್ರಾಣಸ್ಯೈವ ವ್ರತಂ ತತಃ ।।<br />ಏಕಮೇವ ವ್ರತಂ ಪ್ರಾಣಂ ಚರೇದಾ ಮರಣಾತ್ಸದಾ ।।  ೩೮೪ ।।  </div>
				<div class="verse">ಪ್ರಾಣ್ಯಾದಪಾನ್ಯಾತ್ಪ್ರಾಣಾತ್ಮಾ ಹ್ಯುಕ್ತ್ಯಾದಿಷ್ವಪಿ ಕರ್ಮಸು ।।<br />ಅನ್ತರ್ಭಾವೋ ಯತೋಽಮೀಷಾಂ ಶ್ರೋತ್ರಾದೀನ್ದ್ರಿಯಕರ್ಮಣಾಮ್ ।।  ೩೮೫ ।। <br />ಪ್ರಾಣಕರ್ಮಣಿ ತೇನೈತದೇಕಮೇವ ವ್ರತಂ ಚರೇತ್ ।।  ೩೮೬ ।। </div>
				<div class="verse">ಪ್ರಾಣಾಪಾನಾತ್ಮಕಂ ಯಸ್ಮಾದ್ವ್ರತಂ ಪ್ರಾಣೈಕಕರ್ತೃಕಮ್ ।।<br />ಪ್ರಾಣ್ಯಾದಪಾನ್ಯಾಚ್ಚ ತತೋ ನಿತ್ಯಮಾ ಮರಣಾದ್ಬುಧಃ ।।  ೩೮೭ ।।  </div>
				<div class="verse">ಪ್ರಾಣಾತ್ಮನೈವ ವಾಗಾದಿವ್ರತಾನ್ಯಾಪಿ ಚರೇತ್ಸದಾ ।।<br />ವಾಗಾದ್ಯಾಸಙ್ಗವತ್ತನ್ಮಾಂ ಪಾಪ್ಮಾ ಮಾ ಪ್ರಾಪದಾಸುರಃ ।।  ೩೮೮ ।।  </div>
				<div class="verse">ಇತ್ಯೇವಮಭಿಸಂಧಿಃ ಸನ್ವಿದ್ವಾನ್ಪ್ರಾಣವ್ರತಂ ಚರೇತ್ ।। <br />ಪ್ರಾಣವ್ರತಂ ಚೇದಾರಬ್ಧಂ ಚಿಕೀರ್ಷೇತ್ತತ್ಸಮಾಪನಮ್ ।।  ೩೮೯ ।।  </div>
				<div class="verse">ಅಭ್ಯಸ್ತೇನಾಽಽಮೃತೇರ್ಯಸ್ಮಾತ್ಸಾಯುಜ್ಯಾದಿ ಸಮಶ್ನುತೇ ।।<br />ತ್ರ್ಯನ್ನಾತ್ಮದೇವತಾಯಾಸ್ತು ತಸ್ಮಾದೇವಂ ವಿಧೀಯತೇ ।।  ೩೯೦ ।।  </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಪ್ರಥಮಾಧ್ಯಾಯಸ್ಯ ಪಞ್ಚಮಂ ಸಪ್ತಾನ್ನಬ್ರಾಹ್ಮಣಮ್</div>
		</div>
		<div class="section" type="brahmana" id="BRVK_C01_S06">
			<div class="sname">. ಷಷ್ಠಂ ಬ್ರಾಹ್ಮಣಮ್ .</div>
				<div class="verse">ತದ್ಧೇದಮಿತ್ಯವಿದ್ಯಾಯಾ ಉಕ್ತಂ ಕಾರ್ಯಮಶೇಷತಃ ।।<br />ಉಕ್ತಾರ್ಥಸ್ಯೈವ ಸಂಕ್ಷೇಪಸ್ರಯಂ ವಾ ಇತ್ಯಥೋಚ್ಯತೇ ।।  ೧ ।।  </div>
				<div class="verse">ಅಜ್ಞಾತೈಕಾತ್ಮ್ಯಕಾರ್ಯಂ ತದ್ಯದೇತದಭಿಶಬ್ದಿತಮ್ ।।<br />ನ ತು  ವಿಧ್ವಸ್ತಸಂಮೋಹಪ್ರತ್ಯಙ್ಭಾತ್ರಸತತ್ತ್ವಗಮ್ ।।  ೨ ।।  </div>
				<div class="verse">ಏವಮುಕ್ತೇ ವಿರಕ್ತೋಽಸ್ಮಾನ್ಮುಮುಕ್ಷುಃ ಶ್ರದ್ಧಯಾಽನ್ವಿನಃ ।।<br />ಬ್ರಹ್ಮಜ್ಞಾನೇಽಧಿಕಾರೀ ಸ್ಯಾತ್ಕಥಂ ನಾಮೇತಿ ಭಣ್ಯತೇ ।।  ೩ ।।  </div>
				<div class="verse">ಅವಿದ್ಯೋತ್ಥಪುಮರ್ಥೇಭ್ಯೋ ವಿಮುಖೀಭೂತಮಾನಸಃ ।।<br />ಆತ್ಮತತ್ತ್ವವಿಜಿಜ್ಞಾಸುಸ್ತದ್ವಯಾವೃತ್ತೋ ಭವೇನ್ನರಃ ।।  ೪ ।।  </div>
				<div class="verse">ಬಾಹ್ಯಾರ್ಥಬದ್ಧಧಿಷಣಃ ಪ್ರತ್ಯಗ್ಯಾಥಾತ್ಮ್ಯವಿತ್ತಯೇ ।।<br />ನಾಲಂ ವಿರೋಧಾತ್ಪುರುಷಃ ಪರಾಞ್ಚೀತ್ಯಾಗಮೋಕ್ತಿತಃ ।।  ೫ ।।  </div>
				<div class="verse">ಅವಿದ್ಯಾಮಾತ್ರಹೇತುತ್ವಂ ನ ತ್ವೈಕಾತ್ಮ್ಯಾನುಸಾರಿತಾ ।।<br />ಯಥೋಕ್ತವಸ್ತುನಃ ಕಸ್ಮಾದಿತ್ಯೇತತ್ಪ್ರತಿಪಾದ್ಯತೇ ।।  ೬ ।।  </div>
				<div class="verse">ಅಜ್ಞಾತಾದಾತ್ಮನಃ ಸಾಕ್ಷಾದಭಿವ್ಯಕ್ತಿಃ ಪುರೋದಿತಾ ।।<br />ಅಹೇತುಫಲರೂಪಸ್ಯ ನಾಮರೂಪಕ್ರಿಯಾತ್ಮಭಿಃ ।।  ೭ ।।  </div>
				<div class="verse">ನಾಮಾದ್ಯಾತ್ಮಕತೈವಾಸ್ಯ ಬ್ರಹ್ಮಾದೇಃ ಸ್ಥಾವರಾವಧೇಃ ।।<br />ನ ತು ವಸ್ತ್ವನ್ತರಂ ತತ್ಸ್ಯಾದ್ಯಥಾ ತದಿಹ ವರ್ಣ್ಯತೇ ।।  ೮ ।।  </div>
				<div class="verse">ಕಾರಣತ್ವಸಮಾನತ್ವಸ್ವಾತ್ಮಲಾಭತ್ವಹೇತುಭಿಃ ।।<br />ನಾಮಾದ್ಯಾತ್ಮಕತೈತಸ್ಯ ಪ್ರಪಞ್ಚಸ್ಯ ಪ್ರಸಾಧ್ಯತೇ ।।  ೯ ।।  </div>
				<div class="verse">ಅನೇಕಭೇದಸಂಭಿನ್ನಂ ಯದೇತದ್ವ್ಯಾಕೃತಂ ಜಗತ್ ।।<br />ನಾಮರೂಪಕ್ರಿಯಾತತ್ತ್ವಮೇತತ್ಸರ್ವಂ ಪ್ರತೀಯತಾಮ್ ।।  ೧೦ ।। </div>
				<div class="verse">ತ್ರಯಂ ವಾ ಇದಮಿತ್ಯೇವಂ ಪ್ರತಿಜ್ಞಾರ್ಥಮಿದಂ ವಚಃ ।।<br />ಹೇತೂಕ್ತಿರುತ್ತರೋ ಗ್ರನ್ಥಸ್ತೇಷಾಮಿತ್ಯಾದಿನೋಚ್ಯತೇ ।।  ೧೧ ।।  </div>
				<div class="verse">ವಾಗಿತ್ಯನೇನ ಶಬ್ದೇನ ನಾದಮಾತ್ರಂ ವಿವಕ್ಷ್ಯತೇ ।।<br />ಅಪಜುಹ್ನೂಷಿತತ್ವಾತ್ತು ನಾದೋತ್ಥಸ್ಯ ವಿಕಾರತಃ ।।  ೧೨ ।।  </div>
				<div class="verse">ಏಷಾಂ ನಾಮವಿಕಾರಾಣಾಮುಕ್ಯಂ ನಾದಸ್ತದುತ್ಥಿತೇಃ ।।<br />ಸರ್ವನಾಮ್ನಾಮತೋ ನಾದ ಉಕ್ಥಮಿತ್ಯಭಿಧೀಯತೇ ।।  ೧೩ ।।  </div>
				<div class="verse">ತಥಾ ಸಾಮಾನ್ಯತೋ ವಾಚೋ ವಿಶೇಷಾಣಾಂ ತದಾತ್ಮತಾ ।।<br />ನ ಹಿ ನಿಷ್ಕೃಷ್ಯ ಸಾಮಾನ್ಯಾದ್ವಿಶೇಷಃ ಕಶ್ಚಿದೀಕ್ಷ್ಯತೇ ।।  ೧೪ ।।  </div>
				<div class="verse">ಆತ್ಮತ್ವಾಚ್ಚ ತಥಾ ವಾಚೋ ನಾಽಽತ್ಮೀಯೋಽನ್ಯೋಽವಶಿಷ್ಯತೇ ।।<br />ಕಾರ್ತ್ಸ್ಯೇನೈವಾಭಿಸಂಬನ್ಧಾದಾತ್ಮೀಯಸ್ಯೇಹ ವಸ್ತುತಃ ।।  ೧೫ ।।  </div>
				<div class="verse">ಕಾರ್ಯಕಾರಣಗೋ ಭೇದಃ ಪ್ರಾಪ್ತೋ ಲೋಕೇ ಯ ಈಕ್ಷ್ಯತೇ ।।<br />ಅವಿಚಾರಿತಸಂಸಿದ್ಧಃ ಸೋಽಯಂ ಶ್ರುತ್ಯಾ ನಿಷಿಧ್ಯತೇ ।।  ೧೬ ।।  </div>
				<div class="verse">ಏವಂ ಸತಿ ಪ್ರಮಾಣತ್ವಮಪೂರ್ವಾರ್ಥಾವಬೋಧನಾತ್ ।।<br />ಅನ್ಯಥಾಽತೋಽನುವಾದಃ ಸ್ಯಾಚ್ಛ್ರುತೇರ್ಜ್ಞಾತಾರ್ಥಬೋಧನಾತ್ ।।  ೧೭ ।।  </div>
				<div class="verse">ಚಕ್ಷುಷೋ ವಿಷಯಶ್ಚಕ್ಷುಃಶಬ್ದೇನೇಹಾಭಿಧೀಯತೇ ।।<br />ರೂಪಾಣಾಮಿತಿ ಸಂಬನ್ಧಾದ್ರೂಪಾತ್ಮತ್ವಾತ್ತಥೈವ ಚ ।।  ೧೮ ।।  </div>
				<div class="verse">ಯದ್ಯದ್ಧಿ ರೂಪ್ಯತೇ ಕಿಂಚಿಚ್ಛಬ್ದಸ್ಪರ್ಶಾದಿಕಂ ಧಿಯಾ ।।<br />ತತ್ತದ್ರೂಪಮಿತಿ ಜ್ಞೇಯಂ ತೈಜಸತ್ವಾವಿಶೇಷತಃ ।।  ೧೯ ।।  </div>
				<div class="verse">ತ್ವಾಷ್ಟ್ರಮೇವ ಹಿ ಸರ್ವತ್ರ ತೇಜೋ ರೂಪಾದಿಲಕ್ಷಣಮ್ ।।<br />ತಸ್ಮಾದ್ವಿಷಯಸಾಮಾನ್ಯಂ ಚಕ್ಷುಃಶಬ್ದೇನ ಭಣ್ಯತೇ ।।  ೨೦ ।।  </div>
				<div class="verse">ಹೇತುತಜ್ಜಾವಿಭಾಗೇನ ಕಾರ್ಯಕಾರಣಹೇತುತಃ ।।<br />ವಾಚಾರಮ್ಭಣಶಾಸ್ರಾಚ್ಚ ವಿಕಾರಾನೃತತೋಚ್ಯತೇ ।।  ೨೧ ।।  </div>
				<div class="verse">ಅನ್ತರ್ಭಾವಶ್ಚ ಸಾಮಾನ್ಯೇ ವಿಶೇಷಾಣಾಮಥೋಚ್ಯತೇ ।। <br />ಸಾಮಾನ್ಯಮೇತತ್ಸರ್ವೇಪಾಂ ವಿಶೇಷಾಣಾಂ ಸಮಂ ಹಿ ತೈಃ ।।  ೨೨ ।।  </div>
				<div class="verse">ನ ವಿಶೇಷೋ ನ ಸಾಮಾನ್ಯಂ ಭೇದತೋಽಭೇದತೋಽಸ್ತಿ ನಃ ।।<br />ತಥಾ ರೂಪವಿಶೇಷಾಣಾಂ ರೂಪಮಾತ್ರಆತ್ಮಕತ್ವಾತಃ ।।  <ಬ್ರ್/>ಸ್ರಗ್ವತ್ಸರ್ಪಾದಿಕಾನ್ಯದ್ವದ್ರೂಪಂ ಸರ್ವಂ ಬಿಭರ್ತಿ ಹಿ ।।  ೨೩ ।।  </div>
				<div class="verse">ಉಕ್ತಂ ಸಮಾಸತಸ್ತಾವದೇಕತ್ವಂ ನಾಮರೂಪಯೋಃ ।।<br />ಕರ್ಮಣೋಽಪಿ ತಥೈಕತ್ವಮಧುನಾ ಪ್ರತಿಪಾದ್ಯತೇ ।।  ೨೪ ।।  </div>
				<div class="verse">ವಾಕ್ಚಕ್ಷುಃಶಬ್ದತೋ ಯದ್ವದ್ಗೃಹ್ಯತೇ ವಿಷಯಸ್ತಯೋಃ ।।<br />ಆತ್ಮನೋ ವಿಷಯಸ್ತದ್ವದಾತ್ಮಶಬ್ದೇನ ಗೃಹ್ಯತೇ ।।  ೨೫ ।।  </div>
				<div class="verse">ಸರ್ವೇನ್ದ್ರಿಯಪರಿಸ್ಪನ್ದೋ ವ್ಯಜ್ಯತೇ ನಃ ಶರೀರಕೇ ।।<br />ಶರೀರವಿಷಯಸ್ತಸ್ಮಾದಾತ್ಮೇತ್ಯತ್ರಾಭಿಧೀಯತೇ ।।  ೨೬ ।।  </div>
				<div class="verse">ಆತ್ಮೈವ ತ್ವಸ್ಯ ಕರ್ಮೇತಿ ತಥೈವಾಭಿಹಿತಂ ಪುರಾ ।।<br />ಅತೋಽತ್ರ ಕರ್ಮಸಾಮಾನ್ಯಂ ಗೃಹ್ಯತೇ ದೇಹಸಂಶ್ರಿತಮ್ ।।  ೨೭ ।।  </div>
				<div class="verse">ನಾಮ ರುಪಂ ತಥಾ ಕರ್ಮ ಯದೇತತ್ರ್ರಯಮೀರಿತಮ್ ।।<br />ಏಕಮೇವ ಭವತ್ಯೇತತ್ರ್ರಯಂ ಸದ್ದೇಹಮಾತ್ರಕಮ್ ।।  ೨೮ ।।  </div>
				<div class="verse">ವಿಕರ್ತೃತ್ವೇನ ಕರ್ಮಾತ್ರ ನಾಮರೂಪಾತ್ಮನೋರ್ಭವೇತ್ ।।<br />ಕರ್ಮಣಃ ಸಾಧನತ್ವೇನ ನಾಮರೂಪೇ ವ್ಯವಸ್ಥಿತೇ ।।  ೨೯ ।।  </div>
				<div class="verse">ರೂಪಮೇವ ಪ್ರತಿಷ್ಠಾ ಸ್ಯಾತ್ಸರ್ವದಾ ನಾಮಕರ್ಮಣೋಃ ।। <br />ನ ಹಿ ರೂಪಮನಾಶ್ರಿತ್ಯ ವಿದ್ಯೇತೇ ನಾಮಕರ್ಮಣೀ ।।  ೩೦ ।।  </div>
				<div class="verse">ಪ್ರಾಣ ಏೞ ಪ್ರತಿಷ್ಠೈವಂ ಸದಾ ಸ್ಯಾನ್ನಾಮರೂಪಯೋಃ ।।<br />ಪ್ರಾಣೈಕಾತ್ಮ್ಯಾಶ್ರಯಾದ್ಯಸ್ಮಾದಾತ್ಮಲಾಭಃ ಸದಾ ತಯೋಃ ।।  ೩೧ ।।  </div>
				<div class="verse">ತದ್ವದ್ವಾಗಾಶ್ರಯತ್ವಂ ಚ ತಯೋಃ ಸ್ಯಾದ್ರೂಪಕರ್ಮಣೋಃ ।।<br />ವಾಚಾ ಪ್ರಕಾಶ್ಯಮಾನೇ ತೇ ಪ್ರಯುಜ್ಯೇತೇ ಯತಃ ಸದಾ ।।  ೩೨ ।।  </div>
				<div class="verse">ಆಶ್ರಯಾಶ್ರಯಿಭಾವೇನ ನಾಮರೂಪಕ್ರಿಯಾತ್ಮನಾಮ್ ।।<br />ಏಕಾರ್ಥಾನಾಂ ಸತಾಂ ತೇಷಾಂ ಸಂಹತಿಃ ಸ್ಯಾಚ್ಛರೀರಕೇ ।।  ೩೩ ।।  </div>
				<div class="verse">ಏಕಃ ಸನ್ನೇಷ ಆತ್ಮಾಽಪಿ ತ್ರಯಮೇತತ್ಪ್ರಪದ್ಯತೇ ।।<br />ನಾಮರೂಪಕ್ರಿಯಾಭಿನ್ನೋ ದೇಹೋಽಯಂ ಗೃಹ್ಯತೇ ಯತಃ ।।  ೩೪ ।।  </div>
				<div class="verse">ಏತನ್ಮಯೋಽಯಮಾತ್ಮೇತಿ ತಥಾ ಪೂರ್ವಂ ಪ್ರಪಞ್ಚಿತಮ್ ।।<br />ಏತಾವದ್ವ್ಯಾಕೃತಂ ಸರ್ವಂ ಯದೇತತ್ಸಂಹತಂ ತ್ರಿಭಿಃ ।।  ೩೫ ।।  </div>
				<div class="verse">ತದೇತತ್ಖಲು ವೈರಾಜಂ ನಾಮರೂಪಕ್ರಿಯಾತ್ಮಕಮ್ ।।<br />ನಾಮರೂಪಾತ್ಮಸತ್ತ್ಯೇನ ಚ್ಛನ್ನಂ ಪ್ರಾಣಾಮೃತಂ ತು ತತ್ ।।  ೩೬ ।।  </div>
				<div class="verse">ಪ್ರಾಣಶಬ್ದೇನ ಲಿಙ್ಗಾತ್ಮಾ ಭಣ್ಯತೇ ಕರಣಾತ್ಮಕಃ..<ಬ್ರ್ />ಪಿಣ್ಡಸ್ಯ ಮರಪ್ಮೇ ನೈತನ್ಮ್ರಿಯತೇಽತೋಽಮೃತಂ ಮತಮ್ ।।  ೩೭ ।।  </div>
				<div class="verse">ಪೃಥಿವ್ಯಬಗ್ನಿಭೂತಾನಿ ಸತ್ಸಂಜ್ಞಾನ್ಯತ್ರ ಲಕ್ಷಯೇತ್ ।।<br />ತ್ಯತ್ಸಂಜ್ಞಕೇ ತು ವಿಜ್ಞೇಯೇ ವಾಯ್ವಾಕಾಶೇ ಮಹಾತ್ಮಭಿಃ ।।  ೩೮ ।।  </div>
				<div class="verse">ಸಚ್ಚ ತ್ಯಚ್ಚೇತಿ ತತ್ಸತ್ತ್ಯಂ ಪಞ್ಚಭೂತಾತ್ಮಕಂ ವಿದುಃ ।। <br />ಕರಣಾಯತನಂ ಸ್ಥೂಲಂ ವೈರಾಜಂ ಯತ್ಪ್ರಚಕ್ಷತೇ ।।  ೩೯ ।।  </div>
				<div class="verse">ಅಸ್ಯಾಪ್ಯನ್ತರ್ಗತಃ ಪ್ರಾಣೋ ವಿಜ್ಞಾನಾತ್ಮೇತಿ ಯಂ ವಿದುಃ ।।<br />ಆ ಸಂಸಾರಾತ್ಸ್ಥಿತಃ ಸ್ಥಾಸ್ನುಃ ಪರಿಣಾಮಾತ್ಮಕಃ ಸದಾ ।।  ೪೦ ।।  </div>
				<div class="verse">ಯಥಾಕರ್ಮ ಯಥಾಜ್ಞಾನಮುಪಾದತ್ತೇ ಶರೀರಕಮ್ ।। <br />ಪ್ಲುಷ್ಯಾದಿನಾ ಸಮೋಽತೋಽಯಂ ಶ್ರುತಾವಪ್ಯಭಿಧೀಯತೇ ।।  ೪೧ ।। </div>
				<div class="verse">ಉಪಾತ್ತಾಶೇಷಭೂತೋಽಯಂ ಯಥೋಕ್ತೋಪಾತ್ತದೇವತಃ ।।<br />ಕೃತ್ಸ್ನಾವಿದ್ಯೋತ್ಥಮಾನೀ ಚ ಪ್ರತ್ಯಗಜ್ಞಾನಕಾರಣಾತ್ ।।  ೪೨ ।।  </div>
				<div class="verse">ಹೈರಣ್ಯಗರ್ಭೇ ತತ್ತ್ವಜ್ಞೋ ವೈರಾಜೇ ಚ ಶರೀರಕೇ ।।<br />ಆಬದ್ಧಾತ್ಮಾಭಿಮಾನೋಽಯಂ ಗಾರ್ಗ್ಯೋಽವಿದ್ಯಾಸಮನ್ವಿತಃ ।।  ೪೩ ।। </div>
				<div class="verse">ಕೃತ್ಸ್ನಸಂಸಾರಮಾನ್ಯೇಷ ಸರ್ವೋಽಸ್ಮೀತಿ ವ್ಯವಸ್ಥಿತಃ ।।<br />ಬ್ರಹ್ಮೋಪದೇಶವಿಷಯಃ ಶ್ರುತ್ಯೈವೋತ್ಥಾಪ್ಯತೇ ಜಡಃ ।।  ೪೪ ।।  </div>
				<div class="verse">ನಾಮರೂಪಾಭಿಮಾನಾಭ್ಯಾಂ ಮರ್ತ್ಯಾಭ್ಯಾಮಮೃತಃ ಸ್ವಯಮ್ ।। <br />ಪ್ರಾಣಃ ಕರಣಸಂಘಾತಶ್ಛನ್ನಃ ಸಂವೇಷ್ಟಿತಃ ಸದಾ ।।  ೪೫ ।।  </div>
				<div class="verse">ಸಂಪ್ರದಾಯವಿದಸ್ತ್ವತ್ರ ನಾನಾತ್ವೈಕತ್ವವಾದಿನಃ ।।<br />ಭಿನ್ನಾಭಿನ್ನಾತ್ಮಕಂ ಬ್ರಹ್ಮ ನಾಮರೂಪಾದಿವಜ್ಜಗುಃ ।।  ೪೬ ।।  </div>
				<div class="verse">ತ್ರಯಂ ಸದೇಕಮೇವ ಸ್ಯಾದೇಕಂ ಸತ್ತದ್ಯಥಾ ತ್ರಯಮ್ ।।<br />ಅನೇನೈವಾನುಮಾನೇನ ವಿದ್ಯಾದ್ಬ್ರಹ್ಮಾಪಿ ತಾದೃಶಮ್ ।।  ೪೭ ।।  </div>
				<div class="verse">ದೃಗಾದಿಶಕ್ತ್ಯನೇಕತ್ವೇಽಪ್ಯೇಕಮೇವ ಪರಂ ವಿದುಃ ।।<br />ಶಕ್ತಿಶಕ್ತಿಮತೋರೈಕ್ಯಾದದ್ವೈತಮಿತಿ ಭಣ್ಯತೇ ।।  ೪೮ ।।  </div>
				<div class="verse">ಸಾಸ್ನಾದಿಷು ಯಥಾ ಗೋತ್ವಮಭೇದೇನ ವ್ಯವಸ್ಥಿಮ್ ।।<br />ಮಿಥಃ ಸಾಮ್ನಾದಯೋ ಭಿನ್ನಾ ಗೋತ್ವಾಭಿನ್ನಾಸ್ತಥಾಽಪಿ ತೇ ।।  ೪೯ ।।  </div>
				<div class="verse">ಭಿನ್ನಾಭಿನ್ನಾತ್ಮನಾ ಯದ್ವತ್ಸ್ಥೂಲೇಷ್ವರ್ಥೇಷು ದೃಶ್ಯತೇ ।।<br />ಸೂಕ್ಷ್ಮೇಷ್ವಪಿ ತಥಾ ವಿದ್ಯಾದನುಮಾನಬಲಾದ್ಬುಧಃ ।।  ೫೦ ।।  </div>
				<div class="verse">ಪರಪಕ್ಷೇ ನ ದೃಷ್ಟಾನ್ತಃ ಕಶ್ಚಿದಪ್ಯುಪಲಭ್ಯತೇ ।।<br />ಭಿನ್ನಾಭಿನ್ನಾತ್ಮಕಂ ತಸ್ಮಾತ್ಸರ್ವಂ ವಸ್ತ್ವಿತಿ ನಿಶ್ಚಯಃ ।।  ೫೧ ।।  </div>
				<div class="verse">ಅನುಮಾನೈಕಸಿದ್ಧತ್ವಾದ್ಭಿನ್ನಾಭಿನ್ನಾತ್ಮವಸ್ತುನಃ ।।<br />ಆಗಮೇನಾತ್ರ ಕಿಂ ಕಾರ್ಯಂ ಲಿಙ್ಗಸಿದ್ಧಾನುವಾದಿನಾ ।।  ೫೨ ।।  </div>
				<div class="verse">ನ ಚಾಽಽಗಮಸ್ಯ ತಾತ್ಪರ್ಯಮೇವಂಭೂತೇಸ್ತಿ ವಸ್ತುನಿ ।। <br />ಅಸ್ಥೂಲಂ ನೇತಿ ನೇತೀತಿ ಜ್ಞಾತಾಜ್ಞಾತಹುತೇಸ್ತಥಾ ।।  ೫೩ ।।  </div>
				<div class="verse">ವಿಶೇಷಾತ್ಮನಿಷೇಧಾಯ ತಥಾ ಸಾಮಾನ್ಯರೂಪಿಣಃ ।।<br />ಕ್ಷುರವಿಶ್ವಂಭರೌ ಶ್ರುತ್ಯಾ ದೃಷ್ಟಾನ್ತೌ ಪ್ರತಿಪಾದಿತೌ ।।  ೫೪ ।।  </div>
				<div class="verse">ಅನ್ತ್ಯಾ ವಿಶೇಷಾ ದೃಷ್ಟಾನ್ತಃ ಪರಪಕ್ಷೇಽಪಿ ವಿದ್ಯತೇ ।। <br />ತ್ವತ್ಪಕ್ಷ ಏವ ದೃಷ್ಟಾನ್ತೋ ಯಥಾ ನಾಸ್ತಿ ತಥೋಚ್ಯತೇ ।।  ೫೫ ।।  </div>
				<div class="verse">ನಿಃಸಾಮಾನ್ಯಾ ವಿಶೇಷಾಃ ಸ್ಯುರ್ಗೋತಾ ತೇಭ್ಯೋ ನ ಚೇದ್ಧಿರುಕ್ ।।<br />ಅಥ ವ್ಯಾವರ್ತತೇ ತೇಭ್ಯೋ ಗೋತ್ವಂ ತೇ ಖಣ್ಡವದ್ಭವೇತ್ ।।  ೫೬ ।।  </div>
				<div class="verse">ವ್ಯಾವೃತ್ತಂ ಯದಿ ಭಿನ್ನೇಭ್ಯಸ್ತ್ವಯಾಽಭಿನ್ನಗಿರೋಚ್ಯತೇ ।।<br />ವ್ಯಾವೃತ್ತಂ ನ ವಿಶೇಷಶ್ಚೇತ್ಯಹೋ ವಿದ್ಯಾವಿಚೇಷ್ಟಿತಮ್ ।।  ೫೭ ।।  </div>
				<div class="verse">ಅವ್ಯಾವೃತ್ತಂ ವಿಶೇಷೇಭ್ಯಸ್ತ್ವಥ ಸಾಮಾನ್ಯಮುಚ್ಯತೇ ।।<br />ಸಾಮಾನ್ಯಸ್ಯ ವಿಶೇಷತ್ವಾದ್ವಿಶೇಷಾ ಏವ ಕೇವಲಾಃ ।।  ೫೮ ।।  </div>
				<div class="verse">ನ಼ ಹ್ಯಾಭಿನ್ನಧಿಯಾ ಗೋತ್ವಂ ವಿಶೇಷೇಷು ಪ್ರತೀಯತೇ ।।<br />ವಿಶೇಷಮಾತ್ರನಿಷ್ಠತ್ವಾದ್ಭಿನ್ನಾಭಿನ್ನಂ ಕಿಮುಚ್ಯತೇ ।।  ೫೯ ।।  </div>
				<div class="verse">ಅಭೇದಃ ಕಿಂ ತಯೋರ್ಯೋಗಃ ಕಿಂ ವೈಕಾತ್ಮ್ಯಮಭಿನ್ನತಾ ।।<br />ನಾಭೇದೋ ಮೇಷಯೋರ್ಯೋಗೇ ಯಥಾ ಭಿನ್ನೌ ತಥಾ ಯುತೌ ।।  ೬೦ ।।  </div>
				<div class="verse">ವ್ಯಾಮಿಶ್ರಂ ಯದಿ ವಾ ಶುದ್ಧಂ ಗೋತ್ವಂ ಭೇದೇಷು ಗಮ್ಯತೇ ।। <br />ನೋಭಯತ್ರಪ್ಯಭಿನ್ನತ್ವಮಸಾಧಾರಣ್ಯಸಂಸ್ಥಿತೇಃ ।।  ೬೧ ।।  </div>
				<div class="verse">ಭೇದೇಷು ಚೋಪಯುಕ್ತಂ ತದ್ಗೋತ್ವಂ ಯದ್ವಾ ಪೃಥಕ್ಸ್ಥಿತಮ್ ।।<br />ಸಾಮಾನ್ಯಂ ವಾ ವಿಶೇಷೋ ವಾ ಕೋಽನಯೋರಭಿಧೀಯತಾಮ್ ।।  ೬೨ ।।  </div>
				<div class="verse">ಉಪಯುಕ್ತಂ ವಿಶೇಷತ್ವಾದಿತರಸ್ಯಾಪ್ಯನನ್ವಯಾತ್ ।।<br />ಭಿನ್ನಾಭಿನ್ನಾತ್ಮತಾಂ ನೈತಿ ದ್ವೈರೂಪ್ಯಾಸಂಭವಾತ್ತಯೋಃ ।।  ೬೩ ।।  </div>
				<div class="verse">ವಸ್ತುವೃತ್ತಂ ನ ಸಾಮಾನ್ಯಂ ನ ವಿಶೇಷಸ್ತಥೈವ ಚ ।।<br />ಅಪೇಕ್ಷಾಮಾತ್ರತಃ ಸಿದ್ಧೇರ್ವ್ಯೋಮ್ನಿ ಕಾರ್ಷ್ಣ್ಯೋದಿವೃತ್ತವತ್ ।।  ೬೪ ।।  </div>
				<div class="verse">ಪ್ರತ್ಯಭಿಜ್ಞಾನತೋಽಭೇದಃ ಖಣ್ಡಮುಣ್ಡಸ್ಥಗೋತ್ವಯೋಃ ।।<br />ಏಕಾಧಿಕರಣಜ್ಞಾನಾತ್ಖಣ್ಡಾದ್ಯೈಸ್ತದ್ವಿಭಿನ್ನತಾ ।।  ೬೫ ।।  </div>
				<div class="verse">ಭಿನ್ನಾಧಿಕರಣಜ್ಞಾನಾನ್ನೈವಮಪ್ಯಭಿದಾ ತಯೋಃ ।।<br />ಸಾಮಾನ್ಯೇಽಭಿನ್ನಧೀರ್ಯಸ್ಮಾದ್ಭಿನ್ನೇಷ್ವೇವ ತು ಭಿನ್ನಧೀಃ ।।  ೬೬ ।।  </div>
				<div class="verse">ಪ್ರತ್ಯಕ್ಷೇಣಾನುಪಾತ್ತತ್ವಾನ್ನ ಸ್ಮೃತಿಸ್ತದಿತೀಕ್ಷಣಮ್ ।।<br />ನ ಹಿ ಪ್ರತ್ಯಕ್ಷತೋಽಪ್ರಾಪ್ತಂ ಸ್ಮರ್ಯತೇ ವಸ್ತು ಕಿಂಚನ ।।  ೬೭ ।।  </div>
				<div class="verse">ಸಾಮಾನಾಧಿಕರಣ್ಯಸ್ಯ ವಿಭಿನ್ನಾರ್ಥವ್ಯಪಾಶ್ರಯಾತ್ ।।<br />ಅಭೇದಧೀಃ ಕಥಂ ತತ್ರ ವಿಶೇಷಣವಿಶೇಷ್ಯಯೋಃ ।।  ೬೮ ।।  </div>
				<div class="verse">ಅಭಿನ್ನವಚಸಾ ಭಿನ್ನಪ್ರತಿಷೇಧೋಽಭಿಧೀಯತೇ ।।<br />ಪ್ರಾಪ್ತಸ್ಯ ಭಿನ್ನರೂಪಸ್ಯ ಶೂನ್ಯತಾಽತಃ ಪ್ರಸಜ್ಯತೇ ।।  ೬೯ ।।  </div>
				<div class="verse">ವಚೋ ಭೇದನಿಷೇಧಂ ಚೇನ್ನ ಕುರ್ಯಾದ್ಭೇದವಾಕ್ಯವತ್ ।।<br />ಭಿನ್ನಾಭಿನ್ನಾತ್ಮತಾಪಕ್ಷಹಾನಿರೇವಂ ಪ್ರಸಜ್ಯತೇ ।।  ೭೦ ।।  </div>
				<div class="verse">ತಕ್ರಕೌಣ್ಡಿನ್ಯನ್ನ್ವಯಾಯೋ ನ ಚೇಹಾಪ್ಯವಸೀಯತೇ ।।<br />ಉತ್ಸರ್ಗಾನವಕಾಶತ್ವಾಚ್ಛೂನ್ಯತೈವಾತ್  ಆಪತೇತ್ ।।  ೭೧ ।।  </div>
				<div class="verse">ಭಿನ್ನೌ ಜಾತಿಗುಣೌ ದ್ರವ್ಯಾತ್ಸ್ವಾನುಭೂತ್ಯನುರೋಧತಃ ।।<br />ತದ್ವಿರೋಧದಭಿನ್ನತ್ವಂ ಕಥಂ ಮಾನಾತ್ಪ್ರತೀಯತೇ ।।  ೭೨ ।।  </div>
				<div class="verse">ಅಭಿನ್ನಂ ಸದ್ವಿಭಿನ್ನತ್ವಂ ನ ಕಥಂಚಿತ್ಪ್ರಪದ್ಯತೇ ।।<br />ಸ್ವಾಶ್ರಯಾತ್ವಾದಭಿನ್ನಸ್ಯ ಕುತೋಽಸ್ಯ ಸ್ಯಾತ್ಪರಾಶ್ರಯಃ ।।  ೭೩ ।।   </div>
				<div class="verse">ಅನ್ಯಾನಪೇಕ್ಷಂ ಯದ್ಯಸ್ಯ ವೃತ್ತಂ ತತ್ಪಾರಮಾರ್ಥಿಕಮ್ ।।<br />ಅನ್ಯಾಪೇಕ್ಷಂ ಯತೋಽನ್ಯತ್ವಂ ತೇನ ತದ್ವ್ಯೋಮಕಾರ್ಷ್ಣ್ಯವತ್ ।।  ೭೪ ।।  </div>
				<div class="verse">ಗೋತ್ವಸತ್ತ್ವಪ್ರಮೇಯತ್ವವಸ್ತುತ್ವಾದೀನಿ ಭಿನ್ನವತ್ ।। <br />ಸಮಾನ್ಯಾನೀಹ ಖಣ್ಡಾದೌ ತೇನಾನ್ಯೋನ್ಯವಿರುದ್ಧತಾ ।।  ೭೫ ।।  </div>
				<div class="verse">ಯದೇಕಂ ತನ್ನ ನಾನೇತಿ ನಾನಾ ನೈಕಮಿತಿ ಪ್ರಮಾ..<ಬ್ರ್ />ಯೋಽನುಭೂತಿವಿರೋಧ್ಯರ್ಥಃ ಸ ಕಥಂ ಸ್ಥಾಪ್ಯತೇ ಬಲಾತ್ ।।  ೭೬ ।।  </div>
				<div class="verse">ಭೇದಾಃ ಸಾಮಾನ್ಯತಾಂ ಯಾನ್ತಿ ಸಾಮಾನ್ಯಂ ಭೇದತಾಂ ಯದಿಃ ।।<br />ಲೋಕಪ್ರಸಿದ್ಧಿವಾಧಃ ಸ್ಯಾತ್ಸ ಚಾಪಿ ಸ್ಯಾದನರ್ಥಕಃ ।।  ೭೭ ।।  </div>
				<div class="verse">ಸಾಮಾನ್ಯಂ ಚ ವಿಶೇಷಶ್ಚ ದ್ರವ್ಯತನ್ರೌ ಮತೌ ಯದಿ ।।<br />ಅಸಾಮಾನ್ಯವಿಶೇಷಾತ್ಮದ್ರವ್ಯವತ್ಪ್ರಾಪ್ನುತಶ್ಚ ತೌ ।।  ೭೮ ।।  </div>
				<div class="verse">ಗುಣತನ್ತ್ರಂ ಯದಾ ದ್ರವ್ಯಂ ಪ್ರಸಿದ್ಧೇರ್ಬಾಧನಂ ತದಾ ।।<br />ಏಕಸ್ಯಾನೇಕತಾಪತ್ತಿರ್ದ್ರವ್ಯಸ್ಯಾಪಿ ಪ್ರಸಜ್ಯತೇ ।।  ೭೯ ।।  </div>
				<div class="verse">ದ್ರವ್ಯೇಣೈವಾಭಿಸಂಬನ್ಧಾದ್ಗುಣಾನಾಂ ನ ಪರಸ್ಪರಮ್ ।। <br />ಅನ್ಯೋನ್ಯಾನಭಿಸಂಬನ್ಧಾನ್ನ ವಿಶೇಷಸ್ತಥೇತರತ್ ।।  ೮೦ ।।  </div>
				<div class="verse">ಸಾಮಾನ್ಯೇತರತೋ ಭಿನ್ನಂ ದ್ರವ್ಯಂ ಚೇದ್ಭವತೋ ಮತಮ್ ।। <br />ತನ್ನಿಷೇಧೇನ ತತ್ಸಿದ್ಧೇಃ ಕಥಂ ಸ್ಯಾತ್ತದಭಿನ್ನತಾ ।।  ೮೧ ।।  </div>
				<div class="verse">ಅಥಾಭಿನ್ನಂ ಮತಂ ತಾಭ್ಯಾಂ ದ್ರವ್ಯಸ್ಯಾಪಹ್ನವಸ್ತತಃ ।।<br />ನ ವಿಶೇಷೋ ನ ಸಾಮಾನ್ಯಮನ್ಯೋನ್ಯಾಸಂಗತೇರ್ಭವೇತ್ ।।  ೮೨ ।।  </div>
				<div class="verse">ಭಿನ್ನಾಭೇದಾದಭಿನ್ನಸ್ಯ ಭೇದಃ ಸ್ಯಾತ್ಪಿಣ್ಡವದ್ಧ್ರುವಮ್ ।।<br />ಪಿಣ್ಡಶ್ಚ ಸರ್ವಗಸ್ತದ್ವದ್ಗೋತ್ವಾಭೇದಾತ್ಪ್ರಸಜ್ಯ ತೇ ।।  ೮೩ ।।  </div>
				<div class="verse">ಅನ್ಯೋನ್ಯಾವ್ಯತಿರೇಕಿತ್ವಾದೈಕಾತ್ಮ್ಯಂ ಪ್ರಾಪ್ನುಯಾತ್ತಯೋಃ ।। <br />ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿ ಕೇ ಪ್ರಥಮಾಧ್ಯಾಯಸ್ಯ ಪಞ್ಚಮಂ ಸಪ್ತಾನ್ನಬ್ರಾಹ್ಮಣಮ್ ।।  ೫ ।।   </div>
				<div class="verse">ತತಃ ಪ್ರತ್ಯಕ್ಷಬಾಧಃ ಸ್ಯಾತ್ತದ್ಭೇದೋ ಹಿ ತದಾಶ್ರಯಃ ।।  ೮೪ ।। <br />ವ್ಯಸ್ತಾಭೇದಾತ್ಸಮಸ್ತೋಽರ್ಥೋ ವ್ಯಸ್ತವನ್ನ ಮನಾಗಪಿ ।। <ಬ್ರ್/>ಸಮಸ್ತಾಕರವಜ್ಜ್ಞಾನಂ ಕುರ್ಯಾತ್ಪ್ರತ್ಯಕ್ಷಬಾಧತಃ ।।  ೮೫ ।।  </div>
				<div class="verse">ವ್ಯಸ್ತಾಭೇದೇಽಪಿ ಚೇತ್ಕುರ್ಯಾತ್ಸಮಸ್ತಧಿಷಣಾಂ ಬಲಾತ್ ।।<br />ವ್ಯಸ್ತಾತ್ಮನಾಽಸಮಸ್ತೋಽಪಿ ಕುರ್ಯಾತ್ಪ್ಲುಷಿಧಿಯಂ ಗಿರಿಃ ।।  ೮೬ ।।  </div>
				<div class="verse">ಅಸಾಧಾರಣರೂಪೇಣ ಭೇದೋ ಜಗತಿ ನಿಶ್ಚಿತಃ ।।<br />ಸಾಧಾರಣ್ಯಂ ತಯೋರ್ಮಾನಾತ್ಸಮಸ್ತವ್ಯಸ್ತಯೋಃ ಕುತಃ ।।  ೮೭ ।।  </div>
				<div class="verse">ಸರ್ವಾಭೇದಾಚ್ಚ ಸರ್ವಸ್ಯ ರಜ್ಜ್ವಾಂ ಸರ್ಪಾದಿಬುದ್ಧಯಃ ।।<br />ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿ ಕೇ ಪ್ರಥಮಾಧ್ಯಾಯಸ್ಯ ಪಞ್ಚಮಂ ಸಪ್ತಾನ್ನಬ್ರಾಹ್ಮಣಮ್ ।।  ೫ ।।   </div>
				<div class="verse">ರಜ್ಜುಬುದ್ಧಿವದೇವ ಸ್ಯುಸ್ತದ್ಧೀಶ್ಚಾಪ್ಯಹಿಬುದ್ಧಿವತ್ ।।  ೮೮ ।। <br />ನಿಷೇಧವಿಧಿಹೇತೂನಾಂ ಸರ್ವೇಷಾಂ ಸರ್ವವಸ್ತುಷು..<ಬ್ರ್/>ಸಮಾಪ್ತೇರಧಿಕಾರಾಣಾಮಪ್ರವೃತ್ತಿಃ ಪ್ರಸಜ್ಯತೇ ।।  ೮೯ ।।  </div>
				<div class="verse">ಅಭಾವಮಾನಕ್ಲೃಪ್ತ್ಯರ್ಥೋ ಯಶ್ಚಾಽಽಯಾಸಃ ಕೃತೋ ಮಹಾನ್ ।। <br />ನಿಷ್ಫಲಃ ಸೋಽಭಿಸಂವೃತ್ತೋ ಭಿನ್ನಾಭಇನ್ನಾವ್ಯವಸ್ಥಿತೌ ।।  ೯೦ ।।  </div>
				<div class="verse">ಸ್ವವಿಶೇಷಾನುರೋಧಿತ್ವಂ ಸಾಮಾನ್ಯಾನಾಂ ಮತಂ ಯದಿ ।।<br />ಸಮಸ್ತವ್ಯಸ್ತತಾಪಕ್ಷಸ್ತದಾ ಕುಪ್ಯತಿ ಕಲ್ಪಿತಃ ।।  ೯೧ ।।  </div>
				<div class="verse">ನ ಚಾಪಿ ಸರ್ವಸಾಮಾನ್ಯವಿಶೇಷಾರ್ಥಾವಬುದ್ಧಯೇ ।।<br />ಕಶ್ಚಿದಪ್ಯಧಿಕಾರ್ಯಸ್ತಿ ಕೃತ್ಸ್ನೇಽಪಿ ಜಗತೀದೃಶಃ ।।  ೯೨ ।।  </div>
				<div class="verse">ನ ವೇದಾರ್ಥೋ ನ ಚಾಪೀದೃಕ್ತರ್ಕೇಣಾಪ್ಯುಪಪದ್ಯತೇ ।।  <ಬ್ರ್/> ಭಿನ್ನಾಭಿನ್ನೇಕ್ಷಣಂ ಸರ್ವಂ ಯಥೋಕ್ತನ್ಯಾಯವರ್ತ್ಮನಾ ।।  ೯೩ ।। </div>
				<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಪ್ರಥಮಾಧ್ಯಾಯಸ್ಯ ಷಷ್ಠಂ ಬ್ರಾಹ್ಮಣಮ್ </div>
		</div>
		<div class="authorline">ಚತ್ವಾರ್ಯೇವ ಸಹಸ್ರಾಣಿ ಶ್ಲೋಕಾನಾಂ ದ್ವೇ ಶತೇ ತಥಾ .<br /> ಶ್ಲೋಕಾಃ ಪಞ್ಚದಶಾನ್ಯೇ ಚ ತೃತೀಯಸ್ಯೈಷ ಸಂಗ್ರಹಃ ।। </div>
		<div class="authorline">ಇತಿ ಶ್ರೀಮತ್ಪರಮಹಂಸಪರಿವ್ರಾಜಕಾಚಾರ್ಯ ಶ್ರೀಸುರೇಶ್ವರಾಚಾರ್ಯವಿರಚಿತೇ ಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಪ್ರಥಮೋಽಧ್ಯಾಯಃ </div>
</div>
</body>
