<?xml version="1.0" encoding="UTF-8"?>
<!DOCTYPE body SYSTEM "brvs.dtd">
<body>
<div class="chapter" type="adhyaya" id="BRVK_C06">
	<div class="ch_name">  ।।  ಷಷ್ಠೋಽಧ್ಯಾಯಃ  ।।  </div>
		<div class="section" type="brahmana" id="BRVK_C06_S01">
			<div class="sname"> ।।  ಪ್ರಥಮಂ ಬ್ರಾಹ್ಮಣಮ್  ।। </div>
				<div class="verse">ಸಮಾಪ್ತಃ ಸಪ್ತಮೋಽಧ್ಯಾಯಃ ಪ್ರಾಪ್ತಾವಸರ ಉಚ್ಯತೇ ।। <br />ಅಷ್ಟಮಃ ಖಿಲಕಾಣ್ಡೇಽಸ್ಮಿನ್ಪೂರ್ವಕಾಣ್ಡೇಷ್ವನುಕ್ತಿತಃ ।।  ೧ ।।  </div>
				<div class="verse">ಗಾಯತ್ರ್ಯಾಃ ಪ್ರಾಣಭಾವೋಕ್ತಿಃ ಕಸ್ಮಾದ್ಧೇತೋಃ ಪುರೋದಿತಾ ।। <br />ನ ತು ವಾಗಾದಿಭಾವೋಽಸ್ಯಾಸ್ತತ್ರ ಹೇತುರಿಹೋಚ್ಯತೇ ।।  ೨ ।।  </div>
				<div class="verse">ಜ್ಯೇಷ್ಠಃ ಶ್ರೇಷ್ಠೋ ಯತಃ ಪ್ರಾಣೋ ನ ತು ವಾಗಾದಯಸ್ತತಃ ।। <br />ಪ್ರಾಣಾತ್ಮಭಾವ ಏವೋಕ್ತ ಆನನ್ತರ್ಯಾರ್ಥಮೇವ ತು ।।  ೩ ।।  </div>
				<div class="verse">ಉಪಾಸ್ತ್ಯನ್ತರಮೇವೈತತ್ಫಲವತ್ತು ವಿವಕ್ಷಿತಮ್ ।। <br />ನ ತೂಕ್ತಶೇಷತೈತಸ್ಯಾ ಭಿನ್ನೋಪಾಸ್ತಿತ್ವಕಾರಣಾತ್ ।।  ೪ ।।  </div>
				<div class="verse">ಮನ್ಥಕರ್ಮಣಿ ಯೇ ಮನ್ತ್ರಾಃ ಪಞ್ಚ ಜ್ಯೇಷ್ಠಾದಯಃ ಶ್ರುತಾಃ ।। <br />ಪ್ರಾಣಾತ್ಮವೇದಿನಸ್ತೇಷಾಂ ಪ್ರಯೋಗೋಽತ್ರೋಪವರ್ಣ್ಯತೇ ।।  ೫ ।।  </div>
				<div class="verse">ಪೃಥಗ್ವಾ ಫಲನಿರ್ದೇಶಾದ್ಯೋ ಹ ವಾ ಇತಿ ಪಞ್ಚಧಾ ।।  <br />ಪ್ರಾಣವಿದ್ಯಾ ಪೃಥಙ್ಮನ್ಥಾನ್ಮನ್ಥಸ್ತು ಮಹಿಮಾರ್ಥಿನಃ ।।  ೬ ।।  </div>
				<div class="verse">ಫಲೇಽನ್ಯಸ್ಮಿನ್ನನಿರ್ದಿಷ್ಟೇ ವಾಕ್ಯಶೇಷಗತಂ ಫಲಮ್ ।। <br />ತಸ್ಮಿನ್ಸತಿ ಹಿ ಸದ್ಭಾವಾದ್ವಾಗಾದೀನಾಂ ನ ತಂ ವಿನಾ ।।  ೭ ।।  </div>
				<div class="verse">ಶಾಸ್ರೇಣೋಕ್ತಾ ಶರೀರೇಽಸ್ಮಿನ್ವೃತ್ತಿಃ ಪ್ರಾಣಸ್ಯ ಜೀವನಮ್ ।। <br />ಪೂರ್ವಮಾವಿಶತಿ ಪ್ರಾಣೋ ದೇಹಂ ಪಶ್ಚಾಚ್ಚ ಮುಞ್ಚತಿ ।।  ೮ ।।  </div>
				<div class="verse">ಜ್ಯೇಷ್ಠಃ ಶ್ರೇಷ್ಠಶ್ಚ ಸರ್ವೇಷಾಂ ಪ್ರಾಣಾನಾಮಾಶ್ರಯೋ ಹಿ ಸಃ ।। <br />ಶ್ರೇಷ್ಠತಾ ವಕ್ಷ್ಯಮಾಣೇನ ಗ್ರನ್ಥೇನಾಸ್ಯ ವಿಭಾವ್ಯತೇ ।।  ೯ ।।  </div>
				<div class="verse">ಅಸ್ಮಿಲ್ಲೋ಼ಕೇ ಪರಸ್ಮಿಂಶ್ಚ ವಾಗೇವ ನ ವಿಹನ್ಯತೇ ।। <br />ದೇಹಾನ್ತರಸ್ಥಾನ್ಪ್ರಾಣಾಂಶ್ಚ ನಿಯುಙ್ಕೇ ಸಾ ತತೋಽಧಿಕಾ ।।  ೧೦ ।।  </div>
				<div class="verse">ಶ್ರುತಾನ್ಮತಾತ್ತಥೋಕ್ತಾದ್ವಾ ಪ್ರಮಾಣಂ ದೃಷ್ಟಿರಾತ್ಮನಃ ।। <br />ಚಕ್ಷುಃ ಪ್ರತಿಷ್ಠಾ ಜ್ಞಾನಾನಾಮಾತ್ಮಾ ತತ್ರ ಪ್ರತಿಷ್ಠಿತಃ ।।  ೧೧ ।।  </div>
				<div class="verse">ವಾಗ್ಘಿ ಸಂಪದ್ಯತೇ ಶ್ರೋತ್ರಾದಶ್ರುತಂ ನ ಹಿ ಭಾಷತೇ ।। <br />ಸ್ವವೃತ್ತೇಃ ಪರವೃತ್ತೇಶ್ಚ ಸಂಪಚ್ಛ್ರೋತ್ರೇ ಪ್ರತಿಷ್ಠಿತಾ ।।  ೧೨ ।।  </div>
				<div class="verse">ಮನ ಆಯತನಂ ತತ್ರ ವಾಗಾದೀನಾಂ ಹಿ ವೃತ್ತಯಃ ।। <br />ಸ್ಥಿತಾಸ್ತತ್ಪೂರ್ವಿಕಾಶ್ಚೈವ ಧ್ಯಾಯತಃ ಸಾಧನಂಂ ಹಿ ತತ್ ।।  ೧೩ ।।  </div>
				<div class="verse">ಉಪಸ್ಥೇನ್ದ್ರಿಯಂ ಪ್ರಜಾತಿಃ ಸ್ಯಾತ್ತಸ್ಯ ಜನ್ಮೈಕಹೇತುತಃ ।। <br />ನ ಹಿ ರೇತೋ ವಿನಾ ಜನ್ಮ ಪ್ರಾಣಿನೋಽತ್ರ ಸಮೀಕ್ಷ್ಯತೇ ।।  ೧೪ ।।  </div>
				<div class="verse">ವೃತ್ತೀನಾಂ ಪ್ರಾಣಪೂರ್ವತ್ವಾದ್ವ್ಯಪದೇಶಾಚ್ಚ ತತ್ಕೃತಾತ್ ।। <br />ಪ್ರಾಣಾನಾಂ ಪ್ರಥಮಃ ಪ್ರಾಣಃ ಸ ಹ್ಯತ್ತಾಽನ್ನಂ ಹಿ ತಸ್ಯ ತತ್ ।।  ೧೫ ।।  </div>
				<div class="verse">ತೇ ಪ್ರಾಣಾಃ ಸ್ವಗುಣೇರುಕ್ತೈರ್ವಸಿಷ್ಠತ್ವಾದಿಲಕ್ಷಣೈಃ ।। <br />ಶ್ರೇಯಾನಸ್ಮ್ಯಹಮೇವೇತಿ ವಿವದನ್ತಃ ಪರಸ್ಪರಮ್ ।।  ೧೬ ।।  </div>
				<div class="verse">ನಿರ್ಣಯಾರ್ಥಾಯ ತೇ ಬ್ರಹ್ಮ ಜಗ್ಮುರಿನ್ದ್ರಂ ಪ್ರಜಾಪತಿಮ್ ।। <br />ಕೋ ನೋ ವಸಿಷ್ಠ ಇತಿ ತಂ ಪಪ್ರಚ್ಛುರ್ನಿರ್ಣಯಾರ್ಥಿನಃ ।।  ೧೭ ।।  </div>
				<div class="verse">ಯಸ್ಮಿನ್ವ ಇತಿ ವಾಕ್ಯೇನ ವಸಿಷ್ಠತ್ವಸ್ಯ ಲಕ್ಷಣಮ್ ।। <br />ಪ್ರಾಣೇಭ್ಯಃ ಪ್ರಾಬ್ರವೀದ್ಬ್ರಹ್ಮ ಪಕ್ಷಪಾತಭಯಾತ್ಕಿಲ ।।  ೧೮ ।।  </div>
				<div class="verse">ಜಾನನ್ನಪಿ ವಸಿಷ್ಠಾದಿಗುಣವತ್ತ್ವಂ ಯಥಾರ್ಥತಃ ।। <br />ತಥಾಽಪಿ ನಾವದದ್ಬ್ರಹ್ಮ ಸ್ವಾನುಭೂತ್ಯವಬುದ್ಧಯೇ ।।  ೧೯ ।।  </div>
				<div class="verse">ಉತ್ಕ್ರಾನ್ತೇಽನ್ಯತಮೇ ಯಸ್ಮಿನ್ಪ್ರತ್ಯೇಕಮಪಸರ್ಪಣೇ ।। <br />ಪಾಪೀಯೋ ಮನ್ಯತೇ ಲೋಕೋ ವಸಿಷ್ಠೋ ವಃ ಸಮೀಕ್ಷ್ಯತಾಮ್ ।।  ೨೦ ।।  </div>
				<div class="verse">ಅನ್ವಯವ್ಯತಿರೇಕಾಭ್ಯಾಂ ವಸಿಷ್ಠತ್ವಾವಬುದ್ಧಯೇ ।। <br />ಉಪಾಸ್ಯಾರ್ಥಪರೀಕ್ಷಾಯೈ ಪ್ರವೃತ್ತೈಷಾ ಪರಾ ಶ್ರುತಿಃ ।।  ೨೧ ।।  </div>
				<div class="verse">ಸಂಹತಾನಾಂ ಕ್ರಿಯಾಸಿದ್ಧೇಃ ಕರಣಾನಾಂ ಪೃಥಕ್ಪೃಥಕ್ ।। <br />ನೈಕೈಕಸ್ಯ ಕ್ರಿಯಾಸಿದ್ಧಿಃ ಶಿಬಿಕೋದ್ವಾಹವತ್ತತಃ ।।  ೨೨ ।।  </div>
				<div class="verse">ಪ್ರಾಣಪ್ರಾಧಾನ್ಯಸಿದ್ಧ್ಯಾರ್ಥಂ ಶ್ರುತ್ಯಾಽಽಖ್ಯಾಯಿಕಚ್ಛದ್ಮನಾ ।। <br />ಅನ್ವಯವ್ಯತಿರೇಕಾಭ್ಯಾಂ ನ್ಯಾಯೋ ಲೌಕಿಕ ಉಚ್ಯತೇ ।।  ೨೩ ।।  </div>
				<div class="verse">ಯಥಾ ಮೂಕಾ ವಿನಾ ವಾಚಾ ಯಥಾಽನ್ಧಾಶ್ಚಕ್ಷುಷಾ ವಿನಾ ।। <br />ಇತ್ಯಾದಿವಚಸಾ ಪ್ರಾಣೇ ಸತಿ ಜೀವನಮುಚ್ಯತೇ ।।  ೨೪ ।।  </div>
				<div class="verse">ಉತ್ಕ್ರಾನ್ತೌ ಚ ಪ್ರವೇಶೇ ಚ ಹ್ಯಲಂ ದಹಃ ಸ್ವಕರ್ಮಣೇ ।। <br />ವಾಗಾದೀನಾಂ ನ ಪಾತೋಽಸ್ಯ ನಾಪಿ ಚೋತ್ಥಾನಮೀಕ್ಷ್ಯತೇ ।।  ೨೫ ।।  </div>
				<div class="verse">ಉತ್ಕ್ರಾನ್ತೇ ಪ್ರಾಣ ಏವಾಸ್ಮಾಚ್ಛರೀರಂ ಪತತಿ ಧ್ರುವಮ್ ।।  <br />ಉತ್ತಿಷ್ಠತಿ ಪ್ರವಿಷ್ಟೇ ಚ ಪ್ರಾಣಃ ಶ್ರೇಯಾಂಸ್ತತೋಽನ್ಯತಃ ।।  ೨೬ ।।  </div>
				<div class="verse">ಮಾಮೃತೇ ಜೀವಿತುಂ ಯೂಯಂ ಯದ್ಯಶಕ್ತಾಃ ಸ್ಥ ಸರ್ವದಾ ।। <br />ಪ್ರಧಾನಂ ತರ್ಹಿ ಮಾಂ ವಿತ್ತ ಭವನ್ತಶ್ಚಾಪರಾಧಿನಃ ।।  ೨೭ ।।  </div>
				<div class="verse">ಕರಂ ಬಲಿಂ ಪ್ರಧಾನಾಯ ದತ್ತ ವಾಗಾದಯೋಽಚಿರಾತ್ ।। <br />ಇತ್ಯುಕ್ತಾಸ್ತೇ ತಥೇತ್ಯೂಚುಃ ಸರ್ವಸ್ವಂ ದದತೇ ಪ್ರಭೋಃ ।।  ೨೮ ।।  </div>
				<div class="verse">ತ್ವದ್ವಸಿಷ್ಠತಯೈವಾಹಂ ವಾಗ್ವಸಿಷ್ಠೇತ್ಯುದಾಹರತ್ ।। <br />ಇತ್ಯುಕ್ತ್ವಾಽನ್ಯೇಽಪಿ ಸರ್ವಸ್ವಂ ದದುರ್ವಾಗಾದಯಃ ಸುರಾಃ ।।  ೨೯ ।। </div>
				<div class="verse">ಕಿಮನ್ನಂ ಮೇ ಬುಭುಕ್ಷೋಃ ಸ್ಯಾದ್ವಾಸೋ ವಾ ಮೇ ಕಿಮೀರ್ಯತಾಮ್ ।। <br />ಇತಿ ಪ್ರಾಣವಚಃ ಶ್ರುತ್ವಾ ಪ್ರತ್ಯೂಚುಃ ಕರಣಾನಿ ತಮ್ ।।  ೩೦ ।।  </div>
				<div class="verse">ಆ ಶ್ವಭ್ಯೋ ಯದಿದಂ ಕಿಂಚಿದಾ ಕೃಮಿಭ್ಯಶ್ಚ ಲಕ್ಷ್ಯತೇ ।। <br />ಅನ್ನಂ ತದ್ಭವತಃ ಸರ್ವಂ ವಯಂ ತ್ವಚ್ಛೇಷಭೋಗಿನಃ ।।  ೩೧ ।।  </div>
				<div class="verse">ಜೀವಃ ಪ್ರಾಣೋಽತ್ರ ಸಂಸಾರೀ ಭೋಕ್ತೇನ್ದ್ರಿಯಮನಃಪರಃ ।। <br />ಪ್ರಾಣೋ ಹ್ಯೇತಾನಿ ಸರ್ವಾಣಿ ಭವತೀತಿ ಚ ಲಿಙ್ಗತಃ ।।  ೩೨ ।।  </div>
				<div class="verse">ತನ್ಮಯಾ ಹೀತರೇ ಪ್ರಾಣಾಸ್ತನ್ಮೂಲಾಸ್ತನ್ನಿಬನ್ಧನಾಃ ।।  ೩೩ ।। <br />ಏವಂಂವಿದೇ ಹಿ ನಾನನ್ನಂ ಕಿಂಚಿದಸ್ತೀತಿ ದರ್ಶನಾತ್ ।। <br />ಫಲಂ ಸ್ಯಾತ್ಪ್ರಾಣಸಾಯುಜ್ಯಂ ಸರ್ವಂ ತಸ್ಯ ಹಿ ಭೋಜನಮ್ ।।  ೩೪ ।।  </div>
				<div class="verse">ಭವತ್ಯತ್ತಾ ಸ ಸರ್ವಸ್ಯ ನಾನ್ನಂ ಭವತಿ ಕಸ್ಯಚಿತ್ ।। <br />ಕೇವಲೇಽವಸ್ಥಿತೇಽತ್ತೃತ್ವೇ ಮೃತ್ಯುನಾಽಪಿ ನ ಗೀರ್ಯತೇ ।।  ೩೫ ।।  </div>
				<div class="verse">ಅದ್ಭಿಃ ಪರಿದಧತ್ಯೇನಮಶಿಷ್ಯನ್ತ ಇತಿ ಶ್ರುತೇಃ ।। <br />ವಿದಧಾತಿ ಹ್ಯಪಾಂ ಪಾನಮಪೂರ್ವಂ ಶಾಸ್ರಲಕ್ಷಣಮ್ ।।  ೩೬ ।। </div>
				<div class="verse">ಶಾಸ್ರಂ ಮುಖ್ಯಾರ್ಥಮೇವ ಸ್ಯಾದ್ವಿಧ್ಯರ್ಥಂ ಯದಿ ಕಲ್ಪ್ಯತೇ ।। <br />ಯುಕ್ತಃ ಫಲಾನುಷಙ್ಗೋಽಸ್ಯ ವಾಸೋಲಾಭೋ ವಿಧಿರ್ಯದಿ ।।  ೩೭ ।।  </div>
				<div class="verse">ಏಕೇ ಚ ಶಾಖಿನೋ ವ್ಯಕ್ತಂ ವಿಧಿರೂಪಮಧೀಯತೇ ।। <br />ಮನ್ತ್ರೇಣ ಪ್ರಾಶನಂ ಚಾಪಾಮೇಕೇಷಾಂ ಶಾಖಿನಾಂ ಮತಮ್ ।।  ೩೮ ।।  </div>
				<div class="verse">ಅನ್ನದರ್ಶನವಚ್ಚೈಕೇ ವಾಸೋದೃಷ್ಟಿಂ ಪ್ರಚಕ್ಷತೇ ।। <br />ಪ್ರಾಯತ್ಯಾರ್ಥಮಪಾಂ ಪಾನೇ ದೃಷ್ಟೇಃ ಪ್ರಕರಣಾದಿಹ ।। <br />ಸರ್ವಾಭಕ್ಷ್ಯಪ್ರಸಕ್ತಿಃ ಸ್ಯಾದ್ಯದಿ ಕರ್ಮ ವಿಧಿತ್ಸ್ಯತೇ ।।  ೩೯ ।। </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಷಷ್ಠಾಧ್ಯಾಯಸ್ಯ ಪ್ರಥಮಂ ಬ್ರಾಹ್ಮಣಮ್ </div>	
		</div>
		<div class="section" type="brahmana" id="BRVK_C06_S02">
			<div class="sname"> ।।  ದ್ವಿತೀಯಂ ಬ್ರಹ್ಮಾಣಮ್ ।। </div>
				<div class="verse">ಯನ್ನ ಸಂಭಾವಿತಂ ಪೂರ್ವಂ ವಸ್ತುಪ್ರಾಧಾನ್ಯಹೇತುತಃ ।। <br />ವಕ್ತುಂ ತದತ್ರ ವಕ್ತವ್ಯಂ ಖಿಲಕಾಣ್ಡಾಧಿಕಾರತಃ ।।  ೧ ।।  </div>
				<div class="verse">ಸಪ್ತಮಾವಸಿತಾವುಕ್ತಂ ಮಾರ್ಗಪ್ರಾರ್ಥನಮಗ್ನಿತಃ ।। <br />ಸುಪಥೇತಿ ಶ್ರುತಂ ತತ್ರ ಶ್ರುತ್ಯಾ ಮಾರ್ಗವಿಶೇಷಣಮ್ ।।  ೨ ।।  </div>
				<div class="verse">ಸಂಭವೇ ವ್ಯಭಿಚಾರೇ ಚ ವಿಶೇಷಣವಿಶೇಷ್ಯಯೋಃ ।। <br />ದೃಷ್ಟಂ ವಿಶೇಷಣಂ ಲೋಕೇ ಯಥೇಹಾಪಿ ತಥೇಕ್ಷ್ಯತಾಮ್ ।।  ೩ ।।  </div>
				<div class="verse">ಮುಪಥೇತಿ ತತೋ ಯುಕ್ತಂ ಸಂಭವೇ ಭೂಯಸಾಂ ಪಥಾಮ್ ।। <br />ವಿಶೇಷಣಮತೋ ವಾಚ್ಯಾಃ ಪನ್ಥಾನಃ ಕರ್ಮಹೇತವಃ ।।  ೪ ।।  </div>
				<div class="verse">ದಕ್ಷಿಣೋದಗಧೋಮಾರ್ಗಾ ವಿಹಿತಪ್ರತಿಷಿದ್ಧಯೋಃ ।। <br />ವಿಪಾಕಾಃ ಕರ್ಮಣೋರ್ವಾಚ್ಯಾಸ್ತದ್ವೈರಾಗ್ಯಪ್ರಸಿದ್ಧಯೇ ।।  ೫ ।।  </div>
				<div class="verse">ನಾವಿರಕ್ತಸ್ಯ ನಿಃಶೇಷಸಾಂಸಾರಿಕಪುಮರ್ಥತಃ ।।  <br />ಪ್ರವೃತ್ತಿರ್ಮುಕ್ತಯೇ ತಸ್ಮಾಚ್ಛ್ರುತ್ಯಾ ಯತ್ನಾತ್ತದುಚ್ಯತೇ ।।  ೬ ।।  </div>
				<div class="verse">ಶಕ್ನುವನ್ತಿ ನ ಕರ್ಮಣಿ ಸರ್ವಕಾಮಸಮಾಪನಮ್ ।। <br />ನಿಷೇದ್ಧುಂ ವಾಽಖಿಲಾನರ್ಥಾಂಸ್ತತ್ಫಲಸ್ಯಾತಿಫಲ್ಗುತಃ ।।  ೭ ।।  </div>
				<div class="verse">ನ ಕರ್ಮ ಕಾರಣಂ ಮುಕ್ತೇರ್ನಾಗ್ನಿರ್ಗಹಜ್ವರಾಪನುತ್ ।। <br />ಕರ್ಮಭ್ಯು ಜನ್ಮ ನಿಯತಂ ಜನ್ಮ ಚೇನ್ನಿರ್ವೃತ್ತಿಃ ಕುತಃ ।।  ೮ ।।  </div>
				<div class="verse">ನ ಕರ್ಮಣಾ ಕನೀಯಸ್ತಾ ಮಹತ್ತ್ವಂ ಚಾನ್ತರಾತ್ಮನಃ ।। <br />ಇತಿ ಬಾಹುಮಿವೋದ್ಧೃತ್ಯ ವೇದಾನ್ತೈರ್ಘೋಷಣಾ ಕೃತಾ ।।  ೯  ।। </div>
				<div class="verse">ನ ತತ್ರ ದಕ್ಷಿಣಾ ಯನ್ತಿ ವಿದ್ಯಯೈವ ತದಾಪ್ಯತೇ ।।  <br />ಇತಿ ಶ್ರೀಯಾಜ್ಞವಲ್ಕ್ಯೇನ ಮುಕ್ತಕಣ್ಠಮುದಾಹೃತಮ್ ।।  ೧೦ ।।  </div>
				<div class="verse">ಅತೋ ಮುಕ್ತಿಂ ಪರೀಚ್ಛದ್ಭಿರುತ್ಪತ್ತ್ಯಾದಿವಿರೋಧಿನೀಮ್ ।। <br />ತ್ಯಕತ್ವಾ ಕರ್ಮಾಣ್ಯಥೈಕಾತ್ಮ್ಯಜ್ಞಾನಂ ಸರ್ವಾತ್ಮನಾಽಽಶ್ರಯೇತ್ ।।  ೧೧ ।।  </div>
				<div class="verse">ತಮೋನ್ತರಾಯತೋ ಮುಕ್ತೇರ್ನಾನ್ತರಾಯೋಽಪರೋಽಸ್ತಿ ಹಿ ।। <br />ತಮೋಹತಿರ್ನ ಕರ್ಮಭ್ಯೋ ಜ್ಞಾನಾತ್ಸಾ ವ್ಯಞ್ಜಕತ್ವತಃ ।।  ೧೨ ।।  </div>
				<div class="verse">ನ ತು ತ್ವಮೇತಯೋರ್ವೇತ್ಥೇತ್ಯುತ್ಕ್ರಾನ್ತ್ಯಾದಿಸ್ವಲಕ್ಷಣಮ್ ।।  <br />ಷಡ್ವಧಂ ಪರಿಣಾಮಾರ್ಥಮಗ್ನಿಹೋತ್ರಾಹುತೀಹಯೋಃ ।।  ೧೩ ।।  </div>
				<div class="verse">ಇತಿಪ್ರಶ್ನಪ್ರತಿವಚಸ್ತೇ ವಾ ಇತ್ಯಾದಿಕಂ ಜಗೌ ।। <br />ಲೋಕಂ ಪ್ರತ್ಯುತ್ಥಿತಂ ಯಾವದಗ್ನಿಹೋತ್ರಾದ್ದುತೀಹಯೋಃ ।।  ೧೪ ।।  </div>
				<div class="verse">ಅಪೂರ್ವಪರಿಣಾಮೋಽಯಮಗ್ನಿಹೋತ್ರಾಖ್ಯಕರ್ಮಣಃ ।। <br />ಉತ್ಕ್ರಾನ್ತ್ಯಾದಿಗಿರೇಹೋಕ್ತ ಆಲೋಕೋತ್ಥಾನವಾಕ್ಯತಃ ।।  ೧೫ ।।  </div>
				<div class="verse">ಆಹುತ್ಯೋರಗ್ನಿಹೋತ್ರಸ್ಯ ಹ್ಯನ್ತರಿಕ್ಷಾದಿಭೇದತಃ ।। <br />ಆ ಲೋಕೋತ್ಥಾನತಃ ಶ್ರುತ್ಯಾ ಉಕ್ತಾಽಪೂರ್ವಸ್ಯ ವಿಕ್ರಿಯಾ ।।  ೧೬ ।।  </div>
				<div class="verse">ತದೇವೋಕ್ತಮಿಹಾಽಽಲಮ್ವ್ಯ ತದಗ್ನೀಕ್ಷಣಸಿದ್ಧಯೇ ।। <br />ಶ್ವೇತಕೇತುರಿತಿ ಗ್ರನ್ಥಃ ಪರ ಆರಭ್ಯತೇಽಧುನಾ ।।  ೧೭ ।।  </div>
				<div class="verse">ಪಞ್ಚಾಗ್ನಿವಿದ್ಯಾ ಯತ್ನೇನ ವೃದ್ಧೇನಾಬ್ರಾಹ್ಮಣಾದಪಿ ।। <br />ಹಿತ್ವಾ ಧನಂ ಚ ಮಾನಂ ಚ ಲಬ್ಧೇತ್ಯುಕ್ತಿಃ ಸ್ತುತಿರ್ಧಿಯಃ ।।  ೧೮ ।।  </div>
				<div class="verse">ಪರಿಣಾಮೋ ಹಿ ಪಾಕೇನ ಪಾಕಶ್ಚ ನ ವಿನಾಽಗ್ನಿನಾ ।। <br />ದರ್ಶನಾತ್ಪರಿಣಾಮಸ್ಯ ಪಕ್ತಾಸರ್ವತ್ರ ಪಾವಕಃ ।।  ೧೯ ।।  </div>
				<div class="verse">ಸಮಾಪ್ತಾಶೇಷವಿದ್ಯಂ ಹಿ ಸಮಾವರ್ತ್ಯ ಪಿತಾ ಸುತಮ್ ।। <br />ಸಮಾಪ್ತಾಶೇಷವಿದ್ಯೋಽಸೀತ್ಯೇವಮಾಹೋತ್ಸಸರ್ಜ ಚ ।।  ೨೦ ।।  </div>
				<div class="verse">ನಿಕಷೋಪಲಸಂಸ್ಥೇಷು ವೇದವಿತ್ಸು ಪರೀಕ್ಷ್ಯತಾಮ್ ।। <br />ವಿದ್ಯೇಯಂ ಯತ್ನ್ತೋ ವತ್ಸ ದ್ರಢಿಮ್ನೇ ಮಚ್ಛ್ರುತಸ್ಯ ಚ ।।  ೨೧ ।।  </div>
				<div class="verse">ಪ್ರಸಿದ್ಧಾಽತೀವ ವಿದ್ವತ್ತಾ ಪಞ್ಚಾಲಬ್ರಾಹ್ಮಣೇಷು ಹಿ ।। <br />ತಾಮೇವ ಪರಿಷದಂ ತಸ್ಮಾದಾಜಗಾಮ ತ್ವರಾನ್ವಿತಃ ।।  ೨೨ ।।  </div>
				<div class="verse">ಪಞ್ಚಾಲಬ್ರಾಹ್ಮಣಾಞ್ಜಿತ್ವಾ ವಿದ್ಯೋತ್ಕರ್ಷೈಕಹೇತುತಃ ।।  <br />ರಾಜಾನಮಪಿ ಜೇಷ್ಯಾಮೀತ್ಯಾಜಗಾಮ ನೃಪಂ ತತಃ ।।  ೨೩ ।।  </div>
				<div class="verse">ತಂ ಜಿಗೀಷುಂ ಸಮಾಯಾನ್ತಮುನ್ಮಾರ್ಗೇ ಸಂಸ್ಥಿತಂ ದ್ವಿಜಮ್ ।। <br />ಸನ್ಮಾರ್ಗಪ್ರತಿಪತ್ತ್ಯರ್ಥಂ ರಾಜೋವಾಚ ಸ್ವಶಾಸ್ರತಃ ।।  ೨೪ ।।  </div>
				<div class="verse">ಆಮನ್ತ್ರಯಾಮಾಸ ಚ ತಂ ಕುಮಾರಾ ಇತಿ ಬಾಲವತ್ ।।  <br />ಪ್ರತಿಶುಶ್ರಾವ ಸೋಽಪ್ಯುಕ್ತೋ ಭೋ ಇತ್ಯುಕ್ತ್ಯಾ ಗುರುಂ ಯಥಾ ।।  ೨೫ ।।  </div>
				<div class="verse">ದರ್ಪೋತ್ಸೇಕಸಮಾವೇಶಾನ್ನಾನುಶಿಷ್ಟೋಽಯಮಾದರಾತ್ ।। <br />ಪಿತ್ರೇತಿಜಾತಸಂದೇಹಃ ಪರ್ಯಪೃಚ್ಛದತೋ ನೃಪಃ ।।  ೨೬ ।।  ।।  </div>
				<div class="verse">ಅನುಶಿಷ್ಟೋಽಸಿ ಕಿಂ ಪಿತ್ರಾ ಉತಾಹೋ ನೇತಿ ಭಣ್ಯತಾಮ್ ।। <br />ನಾನುಶಿಷ್ಟಸ್ಯ ಜಗತಿ ವೃತ್ತಮೀದೃಕ್ಸಮೀಕ್ಷ್ಯತೇ ।।  ೨೭ ।।  </div>
				<div class="verse">ಬಾಢಂ ಪಿತ್ರಾಽನುಶಿಷ್ಟೋಽಸ್ಮಿ ಕಿಂ ನ ಪಶ್ಯಸಿ ಮಜ್ಜಯಮ್ ।।  <br />ತ್ವತ್ಪಣ್ಡಿತೇಷು ಸರ್ವೇಷು ಪೃಚ್ಛ ಮಾಂ ಯದಿ ಶಙ್ಕಸೇ ।।  ೨೮ ।।  </div>
				<div class="verse">ಏವಂ ರಾಜ್ಞೋ ಯಥೋಕ್ತೋಕ್ತ್ಯಾ ಹ್ಯಭ್ಯುಪೇತೇಽನುಶಾಸನೇ ।। <br />ಶ್ವೇತಕೇತುಮಥಾಪ್ರಾಕ್ಷೀಪ್ರಞ್ಚ ಪ್ರಶ್ನಾನ್ಕ್ರಮಾನ್ನೃಪಃ ।।  ೨೯ ।।  </div>
				<div class="verse">ಅನುಶಿಷ್ಟೋಽಸಿ ಚೇದ್ಬ್ರೂಹಿ ತುಲ್ಯೇಽಪಿ ಮರಣೇ ಪ್ರಜಾಃ ।। <br />ಯಥಾ ವಿಪ್ರತಿಪದ್ಯನ್ತ ಭಿನ್ನವರ್ತ್ಮಪ್ರಭೇದತಃ ।।  ೩೦ ।।  </div>
				<div class="verse">ಯೇನ ಕರ್ಮವಿಶೇಷೇಣ ಸಮಾನಾಯಾಂ ಮೃತೌ ಪ್ರಜಾಃ ।। <br />ಅನ್ಯಾ ಅನ್ಯೇನ ಸಂಯಾನ್ತಿ ಯಥಾಽನ್ಯೇನಾಪರಾಸ್ತಥಾ ।।  ೩೧ ।।  </div>
				<div class="verse">ತ್ವಯೋಕ್ತಂ ನ ವಿವೇದಾಹಂ ನಾನುಶಿಷ್ಟಿರಿಹಾಸ್ತಿ ಮೇ ।। <br />ವೇತ್ಥೇಹ ತಾ ಯಥಾ ಭೂಯ ಾವರ್ತನ್ತೇ ಪ್ರಜಾ ಇತಿ  ।।  ೩೨ ।।  </div>
				<div class="verse">ಯಥಾ ಯೇನ ಮೃತಾಃ ಸತ್ಯೋ ಹೇತುನಾಽನೇನ ಚ ಪ್ರಜಾಃ ।। <br />ತಂ ವೇತ್ಥ ಸ್ವಿನ್ನ ವೇತ್ಯುಕ್ತೋ ನೇತಿ ಹೋವಾಚ ತಂ ಪುನಃ ।।  ೩೩ ।।  </div>
				<div class="verse">ಪ್ರಯದ್ಭಿರಸಕೃದ್ಭೂತೈರ್ಮಹದ್ಭಿರ್ಬಹುಭಿಃ ಸದಾ ।। <br />ನೈವಾಸೌ ಪೂರ್ಯತೇ ಲೋಕೋ ಯಥಾ ವೇತ್ಥ ತಥಾಽತ್ರ ಕಿಮ್ ।।  ೩೪ ।।  </div>
				<div class="verse">ನೇತಿ ಹೋವಾಚ ಪೃಷ್ಟಃ ಸನ್ರಾಜಾ ಪಪ್ರಚ್ಛ ತಂ ಪುನಃ ।। <br />ಹುತಾಯಾಮಾಹುತೌ ವೇತ್ಥ ಯತಿಥ್ಯಾಂ ಪುರುಷಾಭಿಧಾಃ ।।  ೩೫ ।।  </div>
				<div class="verse">ಆಪ ಏವ ಸಮುತ್ಥಾಯ ಪುರುಷಾಕೃತಯೋ ಹುತಾಃ ।। <br />ಪ್ರವದನ್ತಿ ಯಥಾ ವೇತ್ಥ ತಥಾಽಽಶು ಪ್ರತಿಪದ್ಯತಾಮ್ ।।  ೩೬ ।।  </div>
				<div class="verse">ರಾಜಾನಂ ನೇತಿ ಹೋವಾಚ ನಾಹಂ ವೇದ್ಮಿ ತ್ವಯೋದಿತಮ್ ।।  <br />ಪರ್ಯಪೃಚ್ಛದತೋ ರಾಜಾ ಶಾನ್ತದರ್ಪಂ ದ್ವಿಜಂ ಪುನಃ ।।  ೩೭ ।।  </div>
				<div class="verse">ಪಥಸ್ತ್ವಂ ದೇವಯಾನಸ್ಯ ಪಿತೃಯಾಣಸ್ಯ ವಾಽಞ್ಜಸಾ ।। <br />ವೇತ್ಥ ಪ್ರತಿಪದಂ ಕಿಂವಾ ನ ವೇತ್ಸೀತ್ಯಭಿಧೀಯತಾಮ್ ।।  ೩೮ ।।  </div>
				<div class="verse">ಪ್ರತಿಪದ್ವಚನಸ್ಯಾರ್ಥಂ  ಯತ್ಕೃತ್ವೇತ್ಯಾದರಾಚ್ಛ್ರುತಿಃ ।। <br />ವ್ಯಾಚಷ್ಟೇ ದೇವಯಾನಾದಿಪ್ರತಿಪತ್ತೌ ಕ್ರಿಯೈವ ಸಾ ।।  ೩೯ ।।  </div>
				<div class="verse">ಸ್ವಾಭ್ಯೂಹ ಇತಿ ಮಾ ಶಙ್ಕೀರ್ಯತೋ ಮಾರ್ಗದ್ವಯೇಽಪಿ ನಃ ।। <br />ಋಷೇರ್ಮನ್ತ್ರಸ್ಯ ಶ್ರವಣಮಸ್ತಿ ತಚ್ಚ ವಿಭಾವ್ಯತೇ ।।  ೪೦ ।।  </div>
				<div class="verse">ದ್ವೇ ಸೃತೀ ಅಶೃಣವಂ ಸಾಕ್ಷಾತ್ಸಂಬನ್ಧಿನ್ಯೌ ದಿವೌಕಸಾಮ್ ।। <br />ಪಿತೃಣಾಂ ಚಾಪಿ ಮರ್ತ್ಯಾನಾಂ ಮಾರ್ಗೌ ತಾವಧಿಕಾರತಃ ।।  ೪೧ ।।  </div>
				<div class="verse">ತಾಭ್ಯಾಂ ಸರ್ವಮಿದಂ ಗಚ್ಛದ್ಯಥಾಕರ್ಮ ಯಥಾಶ್ರುತಮ್ ।। <br />ಸಮೇತಿ ಮಧ್ಯೇ ಭೋಗಾಯ ರೋದಸ್ಯೋಃ ಕರ್ಮಣೋ ಜಗತ್ ।।  ೪೨ ।।  </div>
				<div class="verse">ತ್ವದುಕ್ತಾತ್ಪ್ರಶ್ನಗಣತೋ ನ ವೇದ್ಮ್ಯೇಕಮಪೀರಿತಮ್ ।। <br />ಪ್ರಶ್ನಂ ಮಾ ಮಾಮತಃ ಪ್ರಾಕ್ಷೀರಿತ್ಯುಕ್ತ್ವಾಽವಾಕ್ಶಿರಾ ಹ್ಯಭೂತ್ ।।  ೪೩ ।।  </div>
				<div class="verse">ನಿರ್ಧೂತಾಶೇಷಕಲುಷಂ ಶಾನ್ತದರ್ಪಂ ಸಮೀಕ್ಷ್ಯ ತತ್ ।। <br />ವಸತ್ಯಾಽಽಮನ್ತ್ರಯಾಂಚಕ್ರ ಉಷ್ಯತಾಮಿತಿ ಪಾರ್ಥಿವಃ ।।  ೪೪ ।।  </div>
				<div class="verse">ಹ್ರೀತೋ ರೋಷಾಚ್ಚ ತದ್ವಾಕ್ಯಂ ವಸತ್ಯರ್ಥಮುದೀರಿತಮ್ ।। <br />ಅನಾದೃತ್ಯ ಪ್ರದುದ್ರಾವ ಯತ್ರಾಽಽಸ್ತೇ ಗೌತಮಃ ಪಿತಾ ।।  ೪೫ ।।  </div>
				<div class="verse">ಪ್ರಾಪ್ಯಾಥ ಪಿತರಂ ರೋಷಾತ್ಸಾಭ್ಯಸೂಯಂ ನಿರಾಹ ಸಃ ।। <br />ಇತಿ ವಾವೇತಿ ವಚನಂ ಪೂರ್ವೋತ್ತರವಿರೋಧತಃ ।।  ೪೬ ।।  </div>
				<div class="verse">ಇತೀತ್ಯುಕ್ತಪರಾಮರ್ಶೋ ವಾಕೋವಾಕ್ಯಂ ನೃಪೇರಿತಮ್ ।। <br />ಅಪ್ರಾತ್ಯಕ್ಷ್ಯಾತ್ಕಿಲೇತ್ಯುಕ್ತಿರನುಮಾನಾದ್ಧಿ ತದ್ಗತಿಃ ।।  ೪೭ ।।  </div>
				<div class="verse">ನೃಪೋಕ್ತ್ಯಭಿಭವಾಲ್ಲಿಙ್ಗಾದ್ವಞ್ಚಿತೋಽಸ್ಮೀತಿ ಲಿಙ್ಗ್ಯತೇ ।। <br />ಯಥಾವದನುಶಿಷ್ಟಸ್ಯ ನಾಭಿಭೂತಿರ್ಯತೋಽನ್ಯತಃ ।।  ೪೮ ।।  </div>
				<div class="verse">ತಂ ಮಾಮನನುಶಿಷ್ಯೈವ ಕಿಮಿತ್ಯುಕ್ತಂ ತ್ವಯಾ ಪುರಾ ।।  <br />ಅನುಶಿಷ್ಟೋಽಸಿ ಪುತ್ರೇತಿ ವಞ್ಚಿತೋಽಸ್ಮೀತ್ಯತೋ ಮತಿಃ ।।  ೪೯ ।।  </div>
				<div class="verse">ಕಥಂ ತ್ವಂ ನಾನುಶಿಷ್ಟೋಽಸಿ ಬ್ರೂಹಿ ತತ್ಕಾರಣಂ ಮಮ ।। <br />ಪಞ್ಚ ಮಾಮಿತ್ಯತೋಽವೋಚದ್ಯಥಾ ಹ್ಯನನುಶಾಸನಮ್ ।।  ೫೦ ।।  </div>
				<div class="verse">ಪ್ರಶ್ನಾಸ್ತೇ ಕತಮೇ ವತ್ಸ ಯಾಂಸ್ತ್ವಂ ನ ಜ್ಞಾತವಾನಸಿ ।। <br />ಪ್ರಶ್ನಪ್ರತೀಕಾನವದತ್ಪೃಷ್ಟಃ ಪಿತ್ರಾ ಸಮಾಸತಃ ।।  ೫೧ ।। </div>
				<div class="verse">ವ್ರಾಹ್ಮಣಜ್ಞಾನತೋಽನ್ಯತ್ರ ವಿದ್ಯಾಂ ಪಪ್ರಚ್ಛ ಭೂಮಿಪಃ ।। <br />ನ ಹಿ ವ್ರಾಹ್ಮಣವಿಜ್ಞಾನೇ ಕಿಂಚಿದಸ್ತಿ ತ್ವಯಾಽಗತಮ್ ।।  ೫೨ ।।  </div>
				<div class="verse">ಇತ್ಯೇತದ್ಧೃದಯೇ ಕೃತ್ವಾ ತಥಾ ನ ಇತಿ ಸೋಽವದತ್ ।। <br />ಮಾ ಶಙ್ಕಿಷ್ಠಾಸ್ತತೋ ಮಾಂ ತ್ವಂ ನೋಕ್ತಂ ಸರ್ವಂ ಮಮೇತಿ ಹಿ ।।  ೫೩ ।।  </div>
				<div class="verse">ಪ್ರೇಹಿ ತತ್ರ ಗಮಿಷ್ಯಾವಸ್ತಾದ್ವಿದ್ಯಾಲಬ್ಧಿಸಿದ್ಧ<br />ಬ್ರಹ್ಮಚರ್ಯಂ ಚ ವತ್ಸ್ಯಾವ ಆವಾಂ ತತ್ರ ನೃಪೇ ಗತೌ ।।  ೫೪ ।।  </div>
				<div class="verse">ಯಾತು ತತ್ರ ಭವಾನೇವ ನಾಹಂ ತಂ ಗನ್ತುಮುತ್ಸಹೇ ।। <br />ಇತ್ಯುಕ್ತಃ ಸೂನುನಾ ಹ್ರೀತಃ ಸ್ವಯಮೇವ ಜಗಾಮ ತಮ್ ।।  ೫೫ ।। </div>
				<div class="verse">ಸಸಂಭ್ರಮಃ ಸ ಚೋತ್ಥಾಯ ತಸ್ಮಾ ಆಸನಮಾಹರತ್ ।। <br />ಅಪ ಆಹಾರಯಾಂಚಕ್ರ ಅರ್ಘ್ಯಪಾದ್ಯಾರ್ಥಸಿದ್ಧಯೇ ।।  ೫೬ ।।  </div>
				<div class="verse">ಸತ್ಕೃತ್ಯ ಚ ಯಥಾಶಾಸ್ರಂ ರಾಜಾಽಥ ತಮುವಾಚ ಹ ।।  <br />ವರಂ ಕಾಮಂ ಪ್ರಯಚ್ಛಾಮೋ ಯಃ ಕಾಮೋ ವಾಞ್ಛಿತಸ್ತ್ವಯಾ ।।  ೫೭ ।।  </div>
				<div class="verse">ಋಷಿರಾಹಾಥ ರಾಜಾನಂ ಕಾಮಿತಾರ್ಥಸ್ಯ ಸಿದ್ಧಯೇ ।।  <br />ಪ್ರತಿಜ್ಞಾತೋ ವರಸ್ತಾವದ್ಭವತಾಽಪ್ರಾರ್ಥಿತೋಽಪಿ ಸನ್ ।।  ೫೮ ।।  </div>
				<div class="verse">ಅಸ್ತು ಸತ್ಯಪ್ರತಿಜ್ಞೋಽತ್ರ ಪ್ರತಿಜ್ಞಾತಂ ತ್ವಯೇಹ ಯತ್ ।। <br />ದೇಹಿ ಪ್ರಶ್ನಾತ್ಮಿಕಾಂ ವಾಚಂ ಯಾಂ ಮತ್ಸೂನೋರಭಾಷಥಾಃ ।।  ೫೯ ।। </div>
				<div class="verse">ರಾಜಾಽಪಿ ತಮುವಾಚಾಥ ದೈವೇಷ್ವಿತಿ ಪರಂ ವಚಃ ।। <br />ದೈವೇಪ್ವಯಂ ವರಃ ಸಿದ್ಧೋ ಮಾನುಪಾಣಾಂ ವರಂ ವೃಣು ।।  ೬೦ ।।  </div>
				<div class="verse">ನ ಹಿ ಮಾನುಷತೋ ದೈವಃ ಪ್ರಾರ್ಥನೀಯೋ ವಿಜಾನತಾ ।। <br />ಮಾನುಷಸ್ತೂಚಿತೋ ದಾತುಮಾದಾತುಂ ಮಾನುಷಾದ್ವರಃ ।।  ೬೧ ।। </div>
				<div class="verse">ಮಮಾಪ್ಯಸ್ತ್ಯೇವ ತತ್ಸರ್ವಂ ಯದ್ಯದ್ದಿತ್ಸಸಿ ಮಾನುಷಮ್ ।। <br />ವಿಜ್ಞಾಯತೇ ಮಯೈವಾಽಽದೌ ಭವತಾಽಪಿ ಪ್ರಮಾನ್ತರಾತ್ ।।  ೬೨ ।।  </div>
				<div class="verse">ನ ಚ ತತ್ಪ್ರಾರ್ಯನೀಯಂ ಮೇ ಭೂರಿ ಯದ್ವಿದ್ಯತೇ ಮಮ ।। <br />ತಸ್ಮಾದ್ದೈವೋ ವರೋ ಮಹ್ಯಂ ದೀಯತಾಂ ನಾಸ್ತ್ಯಸೌ ಮಮ ।।  ೬೩ ।।  </div>
				<div class="verse">ಬಹೋರನನ್ತಾಪರ್ಯನ್ತದೈವವಿತ್ತಸ್ಯ ಲೋಭತಃ ।। <br />ಮಾ ಭೂರಭ್ಯವದಾನ್ಯಸ್ತ್ವಂ ದಾತಾ ಭೂತ್ವೇಹ ನಃ ಪ್ರತಿ ।।  ೬೪ ।।  </div>
				<div class="verse">ದೈವಂ ವರಂ ನ ಸಂದಾತುಂ ಪ್ರತ್ಯಾಖ್ಯಾತುಂ ಚ ತಂ ದ್ವಿಜಮ್ ।। <br />ಇತಿ ದುಃಖಿತ್ವಮಾಪನ್ನಸ್ತೀರ್ಥೇನೇಚ್ಛೇತ್ಯುವಾಚ ತಮ್ ।।  ೬೫ ।।  </div>
				<div class="verse">ತೀರ್ಥೇನ ವಿದ್ಯಾ ದೇಯೇತಿ ನಾತೀರ್ಥೇನೇತಿ ಚಾಽಽಗಮಃ ।। <br />ಯತೋಽತಸ್ತೀರ್ಥಸೃತ್ಯೈವ ಮತ್ತೋ ವಿದ್ಯಾಂ ತ್ವಮಾಪ್ನುಹಿ ।।  ೬೬ ।।  </div>
				<div class="verse">ಶಾಸ್ರಾರ್ಥಂ ಸ್ಮಾರಿತಃ ಸೋಽಥ ರಾಜ್ಞೋಪೈಮೀತ್ಯಥೋಚಿವಾನ್ ।। <br />ವಾಚೈವ ಹ್ಯವರಾನ್ಪೂರ್ವ ಉಪಯನ್ತಿ ಯತಸ್ತತಃ ।।  ೬೭ ।।  </div>
				<div class="verse">ಸ ಹೋಪಾಯನಕೀರ್ತ್ಯೈವ ಬ್ರಹ್ಮಚರ್ಯಮುವಾಸ ಹ ।। <br />ಉಪೈಮೀತಿ ಹಿ ಸಂಕೀರ್ತೇರ್ನಾನ್ಯಾತ್ಕಿಂಚಿಚ್ಚಕಾರ ಸಃ ।।  ೬೮ ।।   </div>
				<div class="verse">ಸಾಪರಾಧಂ ಸ್ವಮಾತ್ಮಾನಂ ರಾಜಾ ಪರಿಹರನ್ನಥ ।। <br />ಕ್ಷಮಯಾಮಾಸ ತಮೃಷಿಂ ತಥಾ ನ ಇತಿವಾಕ್ಯತಃ ।।  ೬೯ ।।  </div>
				<div class="verse">ಮಾನೋಽಪರಾಧಿನೋ ಮಂಸ್ಥಾಸ್ತವ ಪೂರ್ವೇ ಪಿತಾಮಹಾಃ ।। <br />ನಾಮನ್ಯನ್ತ ಯಥಾ ತದ್ವದ್ಭವಾನಪ್ಯಪರಾಧಿನಃ ।।  ೭೦ ।।  </div>
				<div class="verse">ತ್ವತ್ಸಂಪ್ರದಾನತಃ ಪೂರ್ವಂ ವಿದ್ಯೇಯಂ ಹಿ ಕದಾಚನ ।। <br />ನೋವಾಸ ಬ್ರಾಹ್ಮಣೇ ಸಾಧ್ವೀ ಸಾಕ್ಷಾದಪಿ ಬೃಹಸ್ಪತೌ ।।  ೭೧ ।।  </div>
				<div class="verse">ಏವಂ ಗುಪ್ತಾಮಪಿ ತು ತಾಂ ವಕ್ಷ್ಯಾಮ್ಯೇವಾಹಮಞ್ಜಸಾ ।। <br />ಪ್ರತ್ಯಾಖ್ಯಾತುಂ ಸಮರ್ಥಃ ಕೋ ಬ್ರುವನ್ತಂ ಬ್ರಾಹ್ಮಣಂ ನೃಪಃ ।।  ೭೨ ।।  </div>
				<div class="verse">ಅಸಾವಿತಿ ಕ್ರಮೋಽಭೇದಿ ಕಸ್ಮಾದ್ಧೇತೋರಿತೀರ್ಯತಾಮ್ ।। <br />ಪ್ರಶ್ನಸ್ಯೇಹ ಚತುರ್ಥಸ್ಯ ಪ್ರಾಧಾನ್ಯಾದ್ಭಿದ್ಯತೇ ಕ್ರಮಃ ।।  ೭೩ ।।  </div>
				<div class="verse">ಉತ್ಪತ್ತೇಸ್ತದಧೀನತ್ವಾಜ್ಜನ್ಮಾಯತ್ತಾ ಸ್ಥಿತಿಸ್ತಥಾ ।। <br />ಸ್ಥಿತ್ಯಪಾಯೇ ಪ್ರಯಾಣಂ ಚ ಶ್ರುತ್ಯಾಽಭೇದಿ ಕ್ರಮಸ್ತತಃ ।।  ೭೪ ।।  </div>
				<div class="verse">ದೂರತೋಽಮುಷ್ಯ ಲೋಕಸ್ಯ ಸ್ಯಾದಸಾವಿತಿ ಗೀರಿಯಮ್ ।। <br />ಸಮಿದ್ಧೂಮಾದಿಭೀ ರೂಪೈರ್ಲೋಕ್ಯತೇ ಲೋಕಗೀರಪಿ ।।  ೭೫ ।।  </div>
				<div class="verse">ವೈಶಬ್ದಃ ಸ್ಮರಣಾಯ ಸ್ಯಾದಗ್ನಿಸ್ತತ್ಪರಿಣಾಮತಃ ।। <br />ಯತ ಆಹವನೀಯೋಽಗ್ನಿರ್ದ್ಯುಲೋಕಾತ್ಮತಯಾ ಸ್ಥಿತಃ ।।  ೭೬ ।।  </div>
				<div class="verse">ಅಪೂರ್ವಪರಿಣಾಮೋಽಯಮಗ್ನಿಹೋತ್ರಾಖ್ಯಕರ್ಮಣಃ ।। <br />ದ್ಯುಲೋಕೋಪಕ್ರಮೋ ಜ್ಞೇಯೋ ಯಾವತ್ಪುರುಷಸಂಭವಃ ।।  ೭೭ ।।  </div>
				<div class="verse">ಆಹುತ್ಯೋರಗ್ನಿಹೋತ್ರಸ್ಯ ಯಾ ವಿಭೂತಿಃ ಪುರೋದಿತಾ ।। <br />ಸೈವೇಹ ದೃಷ್ಟಿವಿಧ್ಯರ್ಥಂ ಶ್ರುತ್ಯಾ ವ್ಯಾಖ್ಯಾಯತೇಽಞ್ಜಸಾ ।।  ೭೮ ।।  </div>
				<div class="verse">ಅಧ್ಯಾತ್ಮೇ ಚಾಧಿಯಜ್ಞೇ ಚ ಹ್ಯಧಿಲೋಕಾಧಿದೈವಯೋಃ ।। <br />ಶ್ರುತಿರಾಹವನೀಯಾದೇರ್ವ್ಯಾಚಷ್ಟೇ ವಿಸ್ತೃತಿಂ ಸ್ಫುಟಾಮ್ ।।  ೭೯ ।।  </div>
				<div class="verse">ಲೋಕ ಆಹವನೀಯೋಽಗ್ನಿರಸಾವಿತಿ ವಿಚಿನ್ತಯೇತ್ ।। <br />ಆದಿತ್ಯಾದಿಷ್ವಪಿ ತಥಾ ಸಮಿದಾದಿಸಮೀಕ್ಷಣಮ್ ।।  ೮೦ ।।  </div>
				<div class="verse">ಸಮಿನ್ಧನಾತ್ಸಮಿದ್ಭಾನೂ ರಶ್ಮಯೋ ಧೂಮ ಇತ್ಯಪಿ ।।  <br />ಸಮಿನ್ನಿರ್ಗಮಸಾಮಾನ್ಯಾದರ್ಚಿರಹಸ್ತಥೈವ ಚ ।।  ೮೧ ।।  </div>
				<div class="verse">ಶಾನ್ತತ್ವಾಚ್ಚ ದಿಶೋಽಙ್ಗಾರಾಃ ಸಮಿದ್ಧಿ ಪರಿಣಾಮತಃ ।। <br />ಅರ್ಚಿರಙ್ಗಾರಭಾವಸ್ಯ ಯಥೈವಂ ಭಾನುಹೇತುಕಾಃ ।। <br />ರಶ್ಮಯಶ್ಚ ದಿಶಶ್ಚೈತಾ ಆದಿತ್ಯಸಮಿದಾಶ್ರಯಾಃ ।।  ೮೨ ।।  </div>
				<div class="verse">ಅವಾನ್ತರದಿಶಸ್ತದ್ವದ್ವಿಕ್ಷಿಪ್ತತ್ವೈಕಹೇತುತಃ ।। <br />ವಿಸ್ಫುಲಿಙ್ಗಾ ಇತಿ ಜ್ಞೇಯಾಸ್ತಸ್ಮಿನ್ನಗ್ನೌ ಯಥೋದಿತೇ ।।  ೮೩ ।।  </div>
				<div class="verse">ತ್ರಯಸ್ತ್ರಿಂಸಚ್ಚ ಯೇ ದೇವಾಃ ಸ್ಯುಸ್ತೇಽಧ್ಯಾತ್ಮಾದಿಭೂಮಿಗಾಃ ।। <br />ಹೋತಾರಸ್ತತ್ರ ತತ್ರ ಸ್ಯುಃ ಕರ್ಮಜ್ಞಾನಾನುರೋಧತಃ ।।  ೮೪ ।।  </div>
				<div class="verse">ಋತ್ವಿಗ್ರೂಪೇಣ ತೇ ಹ್ಯಾಸನ್ಯಥಾ ಪ್ರಾಕೃತಕರ್ಮಣಿ ।। <br />ಹೋತಾರಃ ಪರಿಣಾಮೇಷು ತಥೈವೋತ್ತರಭೂಮಿಷು ।।  ೮೫ ।।  </div>
				<div class="verse">ಆಹುತ್ಯೋಃ ಪರಿಣಾಮೋಽಯಮೂರ್ಗ್ರಸೋಽಪೂರ್ವಮಿತ್ಯಪಿ ।। <br />ತಸ್ಯ ಶ್ರದ್ಧೈಕಹೇತುತ್ವಾಚ್ಛ್ರದ್ಧಾ ನಾಮೇತಿ ಕೀರ್ತ್ಯತೇ ।।  ೮೬ ।।  </div>
				<div class="verse">ತಸ್ಯಾಶ್ಚಾಪ್ಯಾಹುತೇಃ ಸೋಮೋ ರಾಜಾ ಸಂಭವತೀತಿ ಚ ।। <br />ತಸ್ಯಾಭಿವೃದ್ಧಿಃ ಸಂಭೂತಿರ್ನ ತ್ವಭೂತಜನಿರ್ಯತಃ ।।  ೮೭ ।।  </div>
				<div class="verse">ದ್ಯೌರಗ್ನಿಃ ಸಮಿದಾದಿತ್ಯಃ ಶ್ರದ್ಧಾ ತಸ್ಮಿನ್ಹಿ ಹೂಯತೇ ।।  <br />ಸೂರ್ಯೇ ಸಮಿಧಿ ದೀಪ್ತಾಯಾಂ ಶ್ರದ್ಧಾಂ ಜುಹ್ವತಿ ದೇವತಾಃ ।।  ೮೮ ।।  </div>
				<div class="verse">ಶ್ರಯತೇಃ ಶ್ರದ್ದಧಾತೇರ್ವಾ ಶ್ರದ್ಧೇತ್ಯಾಹುರ್ವಿಪಾಶ್ಚಿತಃ ।।  ೮೯ ।।  <br />ಶ್ಚಯಣಾದ್ಧಾರಣಾಚ್ಚಾಽಽಪಃ ಶ್ರದ್ಧಾಹ್ವಾಃ ಕಾರಣಾತ್ಮಿಕಾಃ ।।  <br />ಭೂತ್ವಾಽಽಪ ಇತಿ ಲಿಙ್ಗಾಚ್ಚ ಆಪಃ ಶ್ರದ್ಧಾಭಿಧಾಸ್ತತಃ ।।  ೯೦ ।।  </div>
				<div class="verse">ಆಕೃಷ್ಟಂ ರಶ್ಮಿಭಿಸ್ತೋಯಮಾದಿತ್ಯೇ ಪ್ರತಿತಿಷ್ಠತಿ ।। <br />ತಸ್ಮಾದಾದಿತ್ಯಗಃ ಸೋಮಃ ಕ್ಷೀಣ ಆಪ್ಯಾಯತೇ ಪುನಃ ।।  ೯೧ ।।  </div>
				<div class="verse">ಪರಿಣಾಮೋ ಹ್ಯಪಾಂ ಸೋಮಃ ಶೀತಾಂಶುಸ್ತೇನ ಸೋಽಮ್ಮಯಃ ।। <br />ಶ್ರದ್ಧಾಹುತೇರ್ಹಿ ಸೋಮಸ್ಯ ಸಂಭವಃ ಶಾಸ್ರ ಉಚ್ಯತೇ ।।  ೯೨ ।।  </div>
				<div class="verse">ಅಙ್ಗಾರಾಶ್ಚನ್ದ್ರಮಾಸ್ತಸ್ಮಿನ್ಹುತೇಽಗ್ನೌ ಸೋಮಸಂಭವಃ ।। <br />ಸೋಮಚನ್ದ್ರಮಸೋರೇವಂ ಭೇದಃ ಶಾಸ್ತ್ರೇಣ ದರ್ಶಿತಃ ।।  ೯೩ ।।  </div>
				<div class="verse">ಚನ್ದ್ರಮಾ ಮಣ್ಡಲಂ ಸ್ವಚ್ಛಂ ಚನ್ದ್ರಕೇಣ ಮಿತೋ ಹಿ ಸಃ ।। <br />ಸೋಮಸ್ತು ಮಣ್ಡಲೇ ಶ್ವೇತೋ ವರ್ಧತೇ ಹ್ರಸತೇ ಚ ಯಃ ।।  ೯೪ ।।  </div>
				<div class="verse">ಚನ್ದ್ರಮಾಃ ಪರ ಆದಿತ್ಯಾದರ್ವಾಕ್ಸೋಮಃ ಶ್ರುತೇರ್ಮತಃ ।। <br />ಆದಿತ್ಯಾಚ್ಚನ್ದ್ರಮಿತ್ಯಾಹ ನೈತೇ ಸಂವತ್ಸರಂ ತಥಾ ।।  ೯೫ ।।  </div>
				<div class="verse">ಸೋಮಚನ್ದಮಸೋಸ್ತಸ್ಮಾದ್ಭೇದಃ ಸಮವಗಮ್ಯತೇ ।। <br />ದೇಶಾಭೇದಾದಭಿನ್ನೌ ತಾವೇಷ ಸೋಮ ಇತಿ ಶ್ರುತೇಃ ।।  ೯೬ ।।  </div>
				<div class="verse">ಭಿನ್ನೌ ಚ ಧರ್ಮಭೇದೇನ ತಸ್ಮಾದುಭಯಥಾ ಶ್ರುತಿಃ ।। <br />ಪರ್ಜನ್ಯೋಽಗ್ನಿರಿತಿ ಜ್ಞೇಯಃ ಸಮಿತ್ಸಂವತ್ಸರಃ ಸ್ಮೃತಃ ।।  ೯೭ ।।  </div>
				<div class="verse">ಸಂವತ್ಸರೇ ಸಮಿದ್ಧೇ ಹಿ ಪರ್ಜನ್ಯಸ್ಯ ಸಮೇಧನಾತ್ ।। <br />ಧೂಮೋಽಭ್ರಾಣೀತಿ ಸಾದೃಶ್ಯಾದ್ವಿದ್ಯುದರ್ಚಿಸ್ತಥೈವ ಚ ।।  ೯೮ ।।  </div>
				<div class="verse">ಶಾನ್ತಿವರ್ತುಲತೋಽಙ್ಗಾರಾಃ ಪರ್ಜನ್ಯಶಿಖಿನೋಽಶನಿಃ ।। <br />ವಿಕ್ಷಿಪ್ತತ್ವೈಕಸಾಮಾನ್ಯಾತ್ಸ್ಫುಲಿಙ್ಗಾಃ ಸ್ತನಯಿತ್ನವಃ ।।  ೯೯ ।।  </div>
				<div class="verse">ಸೋಮಂ ಜುಹ್ವತಿ ತತ್ರಾಗ್ನೌ ದೇವಾಶ್ಚಾತ್ರೋದಿತಾಃ ಪುರಾ ।। <br />ವೃಷ್ಟೇಶ್ಚ ಸಂಭವಸ್ತಸ್ಮಾಲ್ಲೋಕೇಽಸ್ಮಿನ್ಸಾಽಪಿ ದ್ದೂಯತೇ ।।  ೧೦೦ ।।  </div>
				<div class="verse">ಲೋಕೋಽಯಮಗ್ನಿರ್ವಿಜ್ಞೇಯಃ ಪೃಥಿವೀ ಸಮಿದುಚ್ಯತೇ ।। <br />ಪೃಥಿವ್ಯಾ ಹಿ ಸಮಿದ್ಧೋಽಯಂ ಸಮಿತ್ತೇನ ಕ್ಷಿತಿರ್ಮತಾ ।।  ೧೦೧ ।।  </div>
				<div class="verse">ಅಗ್ನಿರ್ಧೂಮಸ್ತದುತ್ಥಾನಾದ್ರಾತ್ರಿರರ್ಚಿಸ್ತಥೈವ ಚ ।। <br />ರಾತ್ರಿಮಾಹುಃ ಕ್ಷಿತಿಚ್ಛಾಯಾಮಙ್ಗಾರಾಶ್ಚನ್ದ್ರಮಾಸ್ತಥಾ ।।  ೧೦೨ ।।  </div>
				<div class="verse">ಶಾನ್ತತ್ವವರ್ತುಲತ್ವಾಭ್ಯಾಂ ವಿಸ್ಫುಲಿಙ್ಗಸಮತ್ವತಃ ।। <br />ನಕ್ಷತ್ರಾಣಿ ಸ್ಫುಲಿಙ್ಗಾಃ ಸ್ಯುಸ್ತಸ್ಮಿನ್ನಿತ್ಯಾದಿ ಪೂರ್ವವತ್ ।।  ೧೦೩ ।।  </div>
				<div class="verse">ಅನ್ನಸ್ಯ ಸಂಭವಸ್ತಸ್ಮಾತ್ಪುಮಗ್ನೌ ತಚ್ಚ ಹೂಯತೇ ।। <br />ಪುರುಷೋಽಗ್ನಿರಿತಿ ಧ್ಯೇಯೋ ವ್ಯಾತ್ತಂ ತಸ್ಯ ಸಮಿತ್ಸ್ಮೃತಾ ।।  ೧೦೪ ।।  </div>
				<div class="verse">ವ್ಯಾತ್ತೇ ಮುಖೇ ಹಿ ತದ್ದೀಪ್ತಿರ್ಧೂಮಃ ಪ್ರಾಣೋ ಮುಖೋತ್ಥಿತೇಃ ।।  <br />ಪುಂದೀಪ್ತೇರ್ವಾಙ್ನಿಮಿತ್ತತ್ವಾದರ್ಚಿರ್ವಾಕ್ತೇನ ಭಣ್ಯತೇ ।।  ೧೦೫ ।।  </div>
				<div class="verse">ಸ್ಥಿತೇರಙ್ಗಾರವಚ್ಚಕ್ಷುರಙ್ಗಾರಾಃ ಶ್ರೋತ್ರಮೇವ ಚ ।। <br />ವಿಸ್ಫುಲಿಙ್ಗಾ ಇತಿ ಜ್ಞೇಯಂ ತಸ್ಯ ವಿಕ್ಷೇಪಸಂಸ್ಥಿತೇಃ ।।  ೧೦೬ ।।  </div>
				<div class="verse">ಅನ್ನಂ ಜುಹತಿ ತತ್ರಾಗ್ನೌ ಸಂಭವೋ ರೇತಸಸ್ತತಃ ।। <br />ಯೋಷಿದಗ್ನಿರಿತಿ ಜ್ಞೇಯಾ ಉಪಸ್ಥಶ್ಚ ಸಮಿತ್ತಥಾ ।।  ೧೦೭ ।।  </div>
				<div class="verse">ತದುಪಸ್ಥೇನ ಸಂದೀಪ್ತೇರ್ಧೂಮೋ ಲೋಮಾನಿ ಸಾಮ್ಯತಃ ।।  <br />ಅರ್ಚಿರ್ವರ್ಣಸಮಾನತ್ವಾದ್ಯೋನಿರರ್ಚಿರ್ಭವೇತ್ತತಃ ।।  ೧೦೮ ।।  </div>
				<div class="verse">ಅನ್ತಃ ಕರೋತಿ ಯತ್ಕಾಮೀ ತೇಽಙ್ಗಾರಾಸ್ತತ್ಸಮಾನತಃ ।। <br />ವಿಸ್ಫುಲಿಙ್ಗಃ ಸುಖಲವಾಃ ಕ್ಷಣಿಕತ್ವೈಕಹೇತುತಃ ।।  ೧೦೯ ।।  </div>
				<div class="verse">ರೇತೋ ಜುಹ್ವತಿ ತತ್ರಾಗ್ನೌ ದೇವಾಶ್ಚೇನ್ದ್ರಿಯರೂಪಿಣಃ ।। <br />ಪಞ್ಚಮ್ಯಾ ಆಹುತೇಸ್ತಸ್ಯಾಃ ಪುರುಷಃ ಸಂಭವತ್ಯಯಮ್ ।।  ೧೧೦ ।।  </div>
				<div class="verse">ಯಥೋಕ್ತವರ್ತ್ಮನಾ ಹ್ಯಾಪಃ ಪ್ರಾಪ್ತಃ ಪುಂಸ್ಪರಿಣಾಮತಾಮ್ ।। <br />ಪಾಕಜಃ ಪರಿಣಾಮೋಽಯಮೇವಂ ಪಞ್ಚಭಿರಗ್ನಿಭಿಃ ।।  ೧೧೧ ।।  </div>
				<div class="verse">ತಸ್ಮಾದಾಪಃ ಸೂಕ್ಷ್ಮಭಾವಾಃ ಸ್ಥೂಲತಾಂ ಯಾನ್ತಿ ಪಾಕತಃ ।। <br />ಅಗ್ನಿಭಿಃ ಪಞ್ಚಭಿಃ ಪಕ್ವಾಃ ಪುರುಷಾಖ್ಯಾ ಭವನ್ತಿ ಹಿ ।।  ೧೧೨ ।।  </div>
				<div class="verse">ತಸ್ಮಾನ್ಮೃತಂ ಪ್ರಿಯಂ ಬನ್ಧುಂ ಹರನ್ತ್ಯಗ್ನಯ ಋತ್ವಿಜಃ ।।  ೧೧೩ ।।  <br />ಯಥೈವಾಽಽಹವನೀಯಾಗ್ನೇಃ ಪ್ರಸಿದ್ಧಂ ಸಮಿದಾದಿಕಮ್ ।। <br />ಶ್ಯಶಾನಾಗ್ನೇಸ್ತಥೈವೈತತ್ಸರ್ವಂ ಜ್ಞೇಯಂ ನ ಕಲ್ಪ್ಯತೇ ।।  ೧೧೪ ।।  </div>
				<div class="verse">ಅನ್ತ್ಯಸಂಸ್ಕಾರಸಿದ್ಧ್ಯರ್ಥಂ ತಸ್ಮಿನ್ನಗ್ನೌ ಯಥೋದಿತೇ ।। <br />ಋತ್ವಿಜೋ ಜುಹ್ವತಿ ನರಮನ್ತ್ಯಾಹುತ್ಯೈ ವಿಧಾನತಃ ।। <br />ಆಹುತೇರ್ಜಾಯತೇ ತಸ್ಯಾಃ ಪುಮಾನ್ಭಾಸ್ವರರೂಪಭೃತ್ ।।  ೧೧೫ ।।  </div>
				<div class="verse">ರಾಜಸಂ ತಾಮಸಂ ರೂಪಮಿತೋ ಹ್ಯನ್ಯತ್ರ ವಕ್ಷ್ಯತೇ ।।  ೧೧೬ ।।  <br />ಇತೋಽಗ್ನಿಭ್ಯೋಽಗ್ನಿಮೇವಾಯಂ ಸ್ವಾಂ ಯೋನಿಂ ಪ್ರತಿಪತ್ಸ್ಯತೇ ।। <br />ಇತಿ ಲೋಕೇ ಸಮಾಚಾರಾದಗ್ನಿಭ್ಯಃ ಸಂಭವಸ್ತತಃ ।।  ೧೧೭ ।।  </div>
				<div class="verse">ಪಞ್ಚಮ್ಯಾಮಾಹುತಾವೇವಂ ಪುನಾಂಮ್ನೋ ಜನ್ಮ ಕೀರ್ತಿತಮ್ ।। <br />ಗತಿಸ್ತಸ್ಯಾಥ ವಕ್ತವ್ಯಾ ಉದಗ್ದಕ್ಷಿಣಭೇದತಃ ।।  ೧೧೮ ।।  </div>
				<div class="verse">ತೇ ಯ ಏತದ್ಯಥಾಜಾತಂ ಜ್ಞಾನಂ ಪಞ್ಚಾಗ್ನಿಸಂಶ್ರಯಮ್ ।। <br />ವಿದುರರ್ಚಿಃ ಸಮಾಯಾನ್ತಿ ಬಹೂಕ್ತೇಶ್ಚ ದ್ವಿಜಾತಯಃ ।।  ೧೧೯ ।।  </div>
				<div class="verse">ಉತ್ಪತ್ತಿಸಂಸ್ಥಿತಿಲಯಾ ಯಥೋಕ್ತಾಗ್ನ್ಯೇಕಹೇತವಃ ।। <br />ಇತ್ಥಂ ಯೇ ವಿದುರರ್ಚಿಸ್ತೇ ಸಂಭವನ್ತ್ಯಾತ್ಮಭಾವಿತಾಃ ।।  ೧೨೦ ।।  </div>
				<div class="verse">ಇಷ್ಟಾಪೂರ್ತಕೃತೋ ಯೇ ವೈ ಗ್ರಾಮಸ್ಥೇಭ್ಯಶ್ಚ ಯೇ ಪರೇ ।। <br />ಅರಣ್ಯ ಇತಿ ಗೃಹ್ಯನ್ತ ಇತರೇಷಾಂ ಪೃಥಗ್ಗ್ರಹಾತ್ ।।  ೧೨೧ ।। </div>
				<div class="verse">ಯಜ್ಞದಾನತಪಾಂಸೀಹ ಗೃಹಸ್ಥ ಇವ ತಾಪಸೇ ।। <br />ಗೃಹಸ್ಥಾಚಾರ್ಯವಾಸಾಚ್ಚ ನ ಗ್ರಹೋ ಬ್ರಹ್ಮಚಾರಿಣಾಮ್ ।।  ೧೨೨ ।।  </div>
				<div class="verse">ನಾರಣ್ಯಸ್ಥಾ ನ ಚ ಗ್ರಾಮ್ಯಾ ಅಪೇಕ್ಷನ್ತೇಽತ್ರ ವಿದ್ಯಯಾ ।। <br />ಸಾಮಾನ್ಯವಚಸೋಪಾತ್ತೇರ್ನ ವಿಶೇಷಪರಿಗ್ರಹಃ ।।  ೧೨೩ ।।  </div>
				<div class="verse">ಸಶ್ರದ್ಧಸ್ಯಾಪಿ ಸತ್ಯಸ್ಯ ಯದ್ಯಪ್ಯನ್ಯತ್ರ ಸಂಭವಃ ।। <br />ತಥಾಽಪಿ ಯತಯೋ ಗ್ರಾಹ್ಯ ಅರಣ್ಯೇನ ವಿಶೇಷಣಾತ್ ।।  ೧೨೪ ।।  </div>
				<div class="verse">ತೇ ಯ ಏವಂ ವಿದುರಿತಿ ಯದಿ ವಾ ಗೃಹಿಣಾಂ ಗ್ರಹಃ ।। <br />ಅಗ್ನಿಸಂಬನ್ಧತೋ ನ್ಯಾಯ್ಯೋ ವನಸ್ಥಸ್ಯಾಪಿ ಸಂಭವಾತ್ ।।  ೧೨೫ ।।  </div>
				<div class="verse">ನ ಚಾಗ್ನಿಹೋತ್ರಶೇಷತ್ವಮುಕ್ತದೃಷ್ಟೇರಿಹೇಷ್ಯತೇ ।। <br />ಸಾಮಾನ್ಯೇನ ಗ್ರಹಾತ್ತಸ್ಯಾಃ ಪಞ್ಚಾಗ್ನಿರಿತಿಲಿಙ್ಗತಃ ।।  ೧೨೬ ।।  </div>
				<div class="verse">ತ್ರಿಲೋಕೀಸಾಧನತ್ಯಾಗಾನ್ನಾಪಿ ಸಂನ್ಯಾಸಿನೋ ಗ್ರಹಃ ।। <br />ದೈವೀ ವಿದ್ಯಾ ಹಿ ವಿತ್ತಂ ಸ್ಯಾದ್ವಿತ್ತಾಚ್ಚ ವ್ಯುತ್ಥಿತಿರ್ಯತಃ ।।  ೧೨೭ ।।  </div>
				<div class="verse">ಪ್ರಜಯಾ ಕಿಂ ಕರಿಷ್ಯಾಮ ಆಕ್ಷೇಪೋ ಬ್ರಹ್ಮವೇದನಾತ್ ।।  ೧೨೮ ।।  <br />ಪಞ್ಚಾಗ್ನಿಜ್ಞಾನವದ್ಭಾವ್ಯಾ ಗತಿರಪತ್ರ ಸರ್ವದಾ ।। <br />ಯತೋಽತೋ ಗತಿರಪ್ಯುಕ್ತಾ ನಾನ್ಯಥಾ ತದುದೀರಣಮ್ ।।  ೧೨೯ ।।  </div>
				<div class="verse">ದೇವತೋಪಾಸನಸ್ಯೇಹ ಪ್ರಕೃತತ್ವಾತ್ತಥಾ ಗತೇಃ ।। <br />ಅರ್ಚಿಃಶಬ್ದೇನ ತೇನೇಹ ದೇವತೈವಾತ್ರ ಗೃಹ್ಯತೇ ।।  ೧೩೦ ।।  </div>
				<div class="verse">ಅರ್ಚಿರ್ದೇವತಯೈಕತ್ವಂ ಪ್ರಾಪ್ಯಾಹರ್ದೇತೈಕತಾಮ್ ।। <br />ಸಂಭವನ್ತೀತಿ ಸರ್ವತ್ರ ಸಂಬನ್ಧೋಽತ್ರಾನುಷಜ್ಯತೇ ।।  ೧೩೧ ।।  </div>
				<div class="verse">ಗೃಹ್ಯತೇ ದೇವತಾ ನೋ ಚೇದರ್ಚಿರಾದಿಗಿರಾ ತದಾ ।। <br />ಅಸಂಭವೋಽನ್ಯತ್ರ ಮೃತೇರಿತ್ಯಪಾರ್ಥಾ ಗತಿಶ್ರುತಿಃ ।।  ೧೩೨ ।।  </div>
				<div class="verse">ಯತ್ತೂದಗಯನಾಪೇಕ್ಷಾ ಭೀಷ್ಮಸ್ಯ ಶ್ರೂಯತೇ ಸ್ಮೃತೌ ।। <br />ಸತ್ಯವಾದಿತ್ವಸಿದ್ಧ್ಯರ್ಥಂ ಶಂತನೋಸ್ತದಪೀಕ್ಷ್ಯತಾಮ್ ।।  ೧೩೩ ।।  </div>
				<div class="verse">ಅನ್ಯಥಾ ಕೃತನಾಶಃ ಸ್ಯಾದಕೃತಾಭ್ಯಾಗಮಸ್ತಥಾ ।। <br />ದೇವತಾಗ್ರಹಣಾತ್ತಸ್ಮಾದ್ದೇವತೈವಾರ್ಚಿರುಚತೇ ।।  ೧೩೪ ।।  </div>
				<div class="verse">ತಸ್ಮಾದೇವಂವಿದೋ ಧೀರಾ ಅರ್ಚಿರಾದ್ಯಭಿಮಾನಿನೀಮ್ ।। <br />ಕ್ರಮೇಣ ದೇವತಾಂ ಯಾತ್ವಾ ವೈರಿಞ್ಚಂ ಯಾನ್ತಿ ತತ್ಪದಮ್ ।।  ೧೩೫ ।।  </div>
				<div class="verse">ಶ್ರದ್ದಧಾನಾಸ್ತಪಸ್ಯನ್ತಃ ಸತ್ಯಂ ಬ್ರಹ್ಮ ಸಮಾಹಿತಾಃ ।। <br />ಉಪಾಸತೇ ಬಹಿರ್ಗ್ರಾಮಾದರ್ಚಿಸ್ತೇ ಸಂಭವನ್ತ್ಯತಃ ।।  ೧೩೬ ।।  </div>
				<div class="verse">ಬ್ರಹ್ಮಣಃ ಸ್ಥಾನಮಾಯಾನ್ತಿ ಯದ್ವಾ ಸ್ವಾಶ್ರಮಕರ್ಮಭಿಃ ।। <br />ಸಂನ್ಯಾಸಾದ್ಬ್ರಹ್ಮಣಃ ಸ್ಥಾನಂ ತಥಾಚ ಸ್ಮೃತಿಶಾಸನಮ್ ।।  ೧೩೭ ।।  </div>
				<div class="verse">ತತೋಽಹರ್ದೇವತಾಂ ಯಾನ್ತಿ ಶುಕ್ಲಪಕ್ಷಂ ತತಃ ಕ್ರಮಾತ್ ।। <br />ಷಣ್ಮಾಸಾಂಶ್ಚ ತತೋ ಯಾನ್ತಿ ಹ್ಯುತ್ತರಾಯಣಲಕ್ಷಣಾನ್ ।।  ೧೩೮ ।।  </div>
				<div class="verse">ದೇವತಾಂ ಚ ತತೋ ಯಾನ್ತಿ ದೇವಲೋಕಾಭಿಮಾನಿನೀಮ್ ।। <br />ತತ ಆದಿತ್ಯಮಾಯಾನ್ತಿ ವೈದ್ಯುತಂ ಚಾಪಿ ಭಾಸ್ಕರಾತ್ ।।  ೧೩೯ ।। </div>
				<div class="verse">ಬ್ರಹ್ಮಣಾ ಮನಸಾ ಸೃಷ್ಟೋ ಮಾನಸಃ ಪುರುಷಸ್ತತಃ ।। <br />ಬ್ರಹ್ಮಲೋಕಾನ್ಸ ನಯತಿ ಸೋಽಪ್ಯಭ್ಯೇತ್ಯಾಥ ವೈದ್ಯುತಾನ್ ।।  ೧೪೦ ।।  </div>
				<div class="verse">ತೇ ತೇಷು ಬ್ರಹ್ಮಲೋಕೇಷು ದೀಪ್ಯಮಾನಾಃ ಪರಾಃ ಸಮಾಃ ।। <br />ಬ್ರಾಹ್ಮಮಾನಾಃ ಸಮಾ ಗ್ರಾಹ್ಯಾ ಬ್ರಹ್ಮಲೋಕೇಷು ತಚ್ಛ್ರುತೇಃ ।।  ೧೪೧ ।।  </div>
				<div class="verse">ಸಾರ್ಷ್ಟಿಸಾಲೋಕ್ಯಸಾಯುಜ್ಯವ್ಯಪೇಕ್ಷಾ ಬಹುಗೀರಿಯಮ್ ।। <br />ಸಮಷ್ಟಿವ್ಯಷ್ಟಿಭೇದಂ ವಾ ವ್ಯಪೇಕ್ಷ್ಯ ಬಹುವಾಗಿಯಮ್ ।।  ೧೪೨ ।।  </div>
				<div class="verse">ಆವೃತ್ತಿರ್ನ ಪುನಸ್ತೇಷಾಂ ಯಾವದಾಭೂತಸಂಪ್ಲವಮ್ ।।  <br />ಆಭೂತಸಂಪ್ಲವಸ್ಥಾನಮಮೃತತ್ವಂ ಹಿ ಭಾಷ್ಯತೇ ।।  ೧೪೩ ।।  </div>
				<div class="verse">ಐಕಾತ್ಮ್ಯಧೀಸಮುತ್ಪತ್ತೇರ್ಥದಿ ವಾ ಬ್ರಹ್ಮಲೋಕತಃ ।।  <br />ಮುಚ್ಯನ್ತೇ ನ ನಿವರ್ತನ್ತೇ ಯಥಾ ಧೂಮಾದಿಮಾರ್ಗಗಾಃ ।।  ೧೪೪ ।।  </div>
				<div class="verse">ಇಮಂ ಮಾನವಮಾವರ್ತಮಿತ್ಯಾದ್ಯಸ್ಯ ವಿಶೇಷಣಾತ್ ।। <br />ಅತ್ರೈವ ಕಲ್ಪೇಽನಾವೃತ್ತಿರ್ನ ತ್ವನ್ಯೇಷ್ವನಿವಾರಣಾತ್ ।।  ೧೪೫ ।।  </div>
				<div class="verse">ದೇವಯಾನಃ ಸಮಾಸೇನ ಪನ್ಥಾ ಯತ್ನಾತ್ಪ್ರಪಞ್ಚಿತಃ ।। <br />ವ್ಯಾಖ್ಯಾಽಥ ಪಿತೃಯಾಣಸ್ಯ ಸಮ್ಯಗಾರಭ್ಯತೇಽಧುನಾ ।।  ೧೪೬ ।।  </div>
				<div class="verse">ದೇವಾದಿಜ್ಞಾನಹೀನೇನ ಯೇಽಥ ಯಜ್ಞೇನ ಸದ್ದ್ವಿಜಾಃ ।। <br />ಲೋಕಾಞ್ಜಯನ್ತಿ ದಾನೇನ ಸದ್ದೇಶಾದಿಮತಾ ತಥಾ ।।  ೧೪೭ ।।  </div>
				<div class="verse">ನಿಃಶೇಷಕಲ್ಮಷಧ್ವಂಸಿತಪಸಾ ವಾಽವಿಪಶ್ಚಿತಃ ।। <br />ಮೃತಾಸ್ತೇ ಧೂಮಮಾಯಾನ್ತಿ ಧೂಮಾದ್ರಾತ್ರಿಂ ತಮಸ್ವಿನಃ ।।  ೧೪೮ ।।  </div>
				<div class="verse">ರಾತ್ರೇರಪರಪಕ್ಷಂ ಚದಕ್ಷಿಣಾಯನದೇವತಾಮ್ ।। <br />ಮಾಸೇಭ್ಯಃ ಪಿತೃಲೋಕಂ ಹಿ ಪಿತರೋ ಯತ್ರ ಶೇರತೇ ।। <br />ಪಿತೃಲೋಕಾಚ್ಚ ತೇ ಚನ್ದ್ರಂ ಯಾನ್ತ್ಯನ್ನಂ ತದ್ದಿವೌಕಸಾಮ್ ।।  ೧೪೯ ।।  </div>
				<div class="verse">ಚನ್ದ್ರಂ ಪ್ರಾಪ್ಯಾನ್ನಭಾವಂ ಚ ತೇ ಯತಸ್ತತ್ರ ಸಂಸ್ಥಿತಾಃ ।। <br />ಅಸಕೃದ್ಭಕ್ಷಯನ್ತ್ಯೇತಾನಾಪ್ಯಾಯ್ಯಾಽಽಪ್ಯಾಯ್ಯ ಸೋಮವತ್ ।।  ೧೫೦ ।।  </div>
				<div class="verse">ಪಕ್ಷೇ ಶುಕ್ಲೇ ತಮಾಪ್ಯಾಯ್ಯ ಕೃಷ್ಣೇ ತಂ ಭಕ್ಷನ್ತ್ಯಥ ।।  ೧೫೧ ।।  <br />ಭೋಗಸಾಧನಭಾವಾಶ್ಚ ಭಕ್ಷಯನ್ತೀತಿ ಭಣ್ಯತೇ ।। <br />ನ ತ್ವಭ್ಯವಹೃತಿರ್ನ್ಯಾಯ್ಯಾ ವೇದವರ್ತ್ಮನಿ ತಿಷ್ಠಿತಾಮ್ ।।  ೧೫೨ ।।  </div>
				<div class="verse">ಯದಾ ತೂಪಚಿತಂ ಕರ್ಮ ಪರ್ಯವಸ್ಯತಿ ಭೋಗತಃ ।।  <br />ತೇಷಾಮಥೈತಮಧ್ವಾನಮಾವರ್ತನ್ತೇ ಯಥಾಗತಮ್ ।।  ೧೫೩ ।।  </div>
				<div class="verse">ಆಕಾಶಮನುನಿಷ್ಪದ್ಯ ವಾಯುಮಾಯಾನ್ತ್ಯಭೋಗಿನಃ ।। <br />ವಾಯೋರ್ವೃಷ್ಟಿಮವಾಪ್ಯಾಥ ವೃಷ್ಟೇಶ್ಚ ಪೃಥಿವೀಂ ತತಃ ।। <br />ಅನ್ನಭಾವಂ ಪೃಥಿವ್ಯಾಽತಸ್ತೇ ಸಮಾಯಾನ್ತಿ ಭೂಮಿಗಾಃ ।।  ೧೫೪ ।।  </div>
				<div class="verse">ಘಟೀಯನ್ತ್ರವದಶ್ರಾನ್ತಾ ಏವಮೇವ ಪುನಃ ಪುನಃ ।। <br />ಪರಿವರ್ತನ್ತಿ ಸಂಸಾರೇ ಕರ್ಮವಾಯುಸಮೀರಿತಾಃ ।।  ೧೫೫ ।।  </div>
				<div class="verse">ದಕ್ಷಿಣಸ್ಯ ಪಥೋ ವ್ಯಾಖ್ಯಾ ಯಥಾವದನುವರ್ಣಿತಾ ।।  ೧೫೬ ।। <br />ಯಥೋಕ್ತಲಕ್ಷಣೌ ಯೇ ತು ಪನ್ಥಾನಾವುತ್ತರೇತಾರೌ ।। <br />ನ ವಿದುಸ್ತೇ ಭವನ್ತೀಹ ಕೀಟಾದ್ಯಾ ದುಃಖಭೋಗಿನಃ ।।  ೧೫೭ ।।  </div>
				<div class="verse">ನಾಽಽದ್ರಿಯನ್ತ ಇದಂ ಜ್ಞಾನಮುದಙ್ಭಾರ್ಗಾಪ್ತಿಸಾಧನಮ್ ।। <br />ಕರ್ಮ ವಾ ಪಿತೃಯಾಣಾಪ್ತೌ ತೇ ಕೀಟಾದ್ಯಾಮಿಯುರ್ಗತಿಮ್ ।।  ೧೫೮ ।।  </div>
				<div class="verse">ಗೋಮಯಾದ್ಯುದ್ಭವಾಃ ಕೀಟಾಃ ಪತಙ್ಗಾಃ ಶಲಭಾಸ್ತ್ಥಾ ।। <br />ದಂಶಾಶ್ಚ ಮಶಕಾಶ್ಚೈವ ದನ್ದಶೂಕಾಃ ಸಪನ್ನಗಾಃ ।।  ೧೫೯ ।।  </div>
				<div class="verse">ಯತಿಥ್ಯಾಮಿತಿ ಯಃ ಪ್ರಶ್ನಃ ಸ ಪುಂಜನ್ಮೋಕ್ತಿತೋ ಗತಃ ।।  <br />ತದನನ್ತರಮೇವೋಕ್ತಾ ವ್ಯಾವೃತ್ತಿಶ್ಚ ಪಥೋರ್ದ್ವಯೋಃ ।।  ೧೬೦ ।।  </div>
				<div class="verse">ಆಕಾಶಾದ್ಯಭಿಸಂಭೂತ್ಯಾ ಪುನರಾವರ್ತನಂ ಗತಮ್ ।।  <br />ದೇವಯಾನಂ ಚ ಯತ್ಕೃತ್ವಾ ಪಿತೃಯಾಣಂ ಚ ಲಭ್ಯತೇ ।।  ೧೬೧ ।।  </div>
				<div class="verse">ಸಾಧನಂ ತದಪೀಹೋಕ್ತಂ ಜ್ಞಾನಕರ್ಮಸ್ವಲಕ್ಷಣಮ್ ।। <br />ಲೋಕಸ್ಯಾಪೂರಣೇ ಹೇತುಃ ಸಮಾಪ್ತಾವುದಿತಃ ಸ್ಫುಟಃ ।।  ೧೬೨ ।।  </div>
				<div class="verse">ಕೀಟಾದೀನಾಮಗಮನಾದ್ಗತಾನಾಂ ಚಾಽಽಗತೇಸ್ತಥಾ ।। <br />ಏವಂ ಪಞ್ಚಾಪಿ ನಿರ್ಣೀತಾಃ ಪ್ರಶ್ನಾ ಯೇ ಪ್ರಾಕ್ಪ್ರಚೋದಿತಾಃ ।।  ೧೬೩ ।।  </div>			
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಷಷ್ಠಾಧ್ಯಾಯಸ್ಯ ದ್ವಿತೀಯಂ ಬ್ರಾಹ್ಮಣಮ್ </div>
		</div>
		<div class="section" type="brahmana" id="BRVK_C06_S03">
			<div class="sname"> ।।  ತೃತೀಯಂ ಬ್ರಾಹ್ಮಣಮ್   ।। </div>
				<div class="verse">ವಿತ್ತಂ ವಿನಾ ನ ಸಿದ್ಧಿಃ ಸ್ಯಾದ್ದೃಷ್ಟಾದೃಷ್ಟಾರ್ಥಕರ್ಮಣಃ ।। <br />ಯತೋಽತಃ ಕರ್ಮ ಸನ್ಥಾಖ್ಯಂ ತಾದರ್ಥ್ಯೇನಾಭೀಧೀಯತೇ ।।  ೧ ।।  </div>
				<div class="verse">ಪಿತುರ್ಲೋಕ್ಯೋ ಯಥಾ ಪುತ್ರಃ ಕರ್ಮಣೇಹೋಪಜಾಯತೇ ।। <br />ತಾದೃಕ್ಪುತ್ರಾರ್ಥಿನಃ ಕರ್ಮ ತ್ವೇಷಾಮಿತ್ಯಾದಿನೋಚ್ಯತೇ ।।  ೨ ।।  </div>
				<div class="verse">ಯಃ ಸ್ಯಾತ್ಕಾಮಗ್ರಹಗ್ರಸ್ತೋ ವಿತ್ತಾಪತ್ಯೋದ್ಭವಂ ಪ್ರತಿ ।। <br />ತಂ ಪ್ರತ್ಯೇವೇತಿ ವಿಜ್ಞೇಯಂ ಕರ್ಮೇದಂ ನ ತ್ವಕಾಮಿನಮ್ ।।  ೩ ।।  </div>
				<div class="verse">ಪ್ರಾಪ್ನುಯಾಂ ಸಮುಹದ್ವಿತ್ತಮಿತಿ ಯಃ ಕಾಮಯೇತ ಹ ।। <br />ಇತ್ಯುಕ್ತ್ಯಾಽವಾಪ್ತಾವಿತ್ತಸ್ಯ ನೇದಂ ಕರ್ಮೇತಿ ಗಮ್ಯತೇ ।।  ೪ ।।  </div>
				<div class="verse">ಮಹತ್ತ್ವಮಾತ್ಮನೋಽತ್ಯರ್ಥಂ ಯೋ ವಾ ಕಾಮಯತೇ ಗೃಹೀ ।। <br />ಮಹತ್ತಾ ನ ವಿನಾ ವಿತ್ತಂ ಕರ್ಮಾತೋ ವಿತ್ತಸಿದ್ಧಯೇ ।।  ೫ ।।  </div>
				<div class="verse">ಕಾಲೋ ವಿಧೀಯತೇ ಚಾಸ್ಯ ಮನ್ಥಾಖ್ಯಸ್ಯೇಹ ಕರ್ಮಣಃ ।। <br />ಶ್ರುತ್ಯೋದಗಯನಾದ್ಯುಕ್ತ್ಯಾ ಕರ್ಮಸಿದ್ಧ್ಯೈ ಪ್ರಯತ್ನತಃ ।।  ೬ ।।  </div>
				<div class="verse">ಪ್ರಾರ್ಥನೀಯಃ ಪುರಾ ಕಾಲೋ ವಿಶುದ್ಧಿಶ್ಚಾಽಽತ್ಮನಸ್ತತಃ ।।  <br />ದ್ರವ್ಯಾಣ್ಯೋಷಧಯಶ್ಚೈವ ದೇಶಶ್ಚ ತದನನ್ತರಮ್ ।।  ೭ ।।  </div>
				<div class="verse">ಕಾಲಾದೀನಾಂ ಗುಣಾನಾಂ ಚ ಕರ್ಮಣ್ಯಸ್ಮಿನ್ಸಮುಚ್ಚಯಃ ।। <br />ನ ವಿಕ್ಲ್ಪಃ ಸಮೃದ್ಧಿಃ ಸ್ಯಾತ್ಕರ್ಮಣೋಽಸ್ಯ ಸಮುಚ್ಚಿತೌ ।।  ೮ ।।  </div>
				<div class="verse">ಕರ್ಮಣಶ್ಚಾಸ್ಯ ನಿಷ್ಪತ್ತೌ ವಿದ್ವತ್ತಾಽಪಿ ಸಮಶ್ರಿತಾ ।।  <br />ಯತೋಽತಃ ಸೂತ್ರಿತಂ ನೇದಂ ಸೂತ್ರಕೃದ್ಭಿರ್ಯಥೋದಿತಮ್ ।।  ೯ ।।  </div>
				<div class="verse">ಯೋ ಹ ವೈ ಜ್ಯೇಷ್ಠಮಿತ್ಯುಕ್ತ್ಯಾ ವಿದ್ವತ್ತಾ ಯಾ ಪುರೋದಿತಾ ।। <br />ತಸ್ಯಾಂ ಸತ್ಯಾಮಿದಂ ಕರ್ಮ ಜ್ಯೇಷ್ಠಾಯೇತ್ಯಾದಿಲಿಙ್ಗತಃ ।।  ೧೦ ।।  </div>
				<div class="verse">ಭೂಮಿಶಯ್ಯಾ ಪಯಃಪಾನಂ ಬ್ರಹ್ಮಚರ್ಯಂ ಚ ವಾಗ್ಯಮಃ ।। <br />ಉಪಸದ್ವ್ರತಮೇತ್ಸ್ಯಾದಮಾವಾಸ್ಯೇತಿ ಲಿಙ್ಗತಃ ।।  ೧೧ ।।  </div>
				<div class="verse">ಅಗ್ನಿಮಿತ್ಯೇಕವಚನಾತ್ತಥೈವೋಲ್ಲೇಖನಾದಿತಃ ।। <br />ನ ಮುಖ್ಯೋಪಸದಾಮತ್ರ ಸಂಭವೋಽಸ್ತೀತಿ ಗಮ್ಯತೇ ।।  ೧೨ ।।  </div>
				<div class="verse">ತಾಮ್ರಂ ನೌದುಮ್ಬರಂ ಗ್ರಾಹ್ಯಮಿಧ್ಮೈಸ್ತಸ್ಯ ವಿರೋಧತಃ ।।  <br />ವಾನಸ್ಪತ್ಯಮತೋ ಗ್ರಾಹ್ಯಂ ಕರ್ಮಣ್ಯೌದುಮ್ಬರಂ ಶ್ರುತೌ ।।  ೧೩ ।।  </div>
				<div class="verse">ಗ್ರಾಮ್ಯಾಣಿ ದಶ ಧಾನ್ಯಾನಿ ಫಲಪುಷ್ಪಾಣಿ ಸರ್ವತಃ ।। <br />ಅಪ್ರಮಾದಕಾಣೀಹ ಭಕ್ಷ್ಯಮೇಧ್ಯಾನಿ ಯಾನಿ ಚ ।।  ೧೪ ।।  </div>
				<div class="verse">ದಶೇತಿ ನಿಯಮಾರ್ಥಂ ಸ್ಯಾನ್ನ ತತೋಽನ್ಯನಿಷೇಧನೇ ।। <br />ಭೂರಿದೋಷೋಪದುಷ್ಟತ್ವಾತ್ಪರಿಸಂಖ್ಯಾವಿಧೇರಿತಿ ।।  ೧೫ ।।  </div>
				<div class="verse">ಕಂಸಾದ್ಯಾಕಾರಸಿದ್ಧ್ಯರ್ಥಂ ಕಂಸಾದ್ಯುಕ್ತಿರಿಹೋಚ್ಯತೇ ।। <br />ತಣ್ಡುಲಾನ್ಫಲಪುಷ್ಪಾಣಿ ಪಷ್ಟ್ವಾ ಪಾತ್ರೇ ನಿಧಾಪಯೇತ್ ।।  ೧೬ ।।  </div>
				<div class="verse">ದಧ್ನಾ ಚ ಮಧುನಾ ಪಿಷ್ಟಂ ಸಮ್ಯಗಾಲೋಡ್ಯ ಪಾತ್ರಗಮ್ ।। <br />ಸ್ಥಾಪಯೇತ್ಕೃತರಕ್ಷಂ ಸಚ್ಛುಚೌ ದೇಶೇ ಪ್ರಯತ್ನತಃ ।।  ೧೭ ।।  </div>
				<div class="verse">ಪರೀತ್ಯಾದಿಗಿರಾ ಚಾತ್ರ ದೇಶಸಂಸ್ಕಾರ ಉಚ್ಯತೇ ।। <br />ಸಂಸ್ಕೃತೇ ಭೂಪ್ರದೇಶೇಽಥ ಹ್ಯಗ್ನಿಂ ಸಂಸ್ಥಾಪಯೇದ್ಗೃಹೀ ।।  ೧೮ ।।  </div>
				<div class="verse">ಲೇಪನಾದಿ ಚ ಕರ್ತವ್ಯಂ ಕೃತಪೂರ್ವೇಽಪಿ ತದ್ವಿಧೇಃ ।। <br />ಇತಿ ಕಾತೀಯವಚನಮದೃಷ್ಟಾರ್ಥತ್ವಕಾರಣಾತ್ ।।  ೧೯ ।।  </div>
				<div class="verse">ಪಾಕಯಜ್ಞವಿಧಾನೇನ ಸಂಸ್ಕೃತ್ಯಾಽಽಜ್ಯಂ ಯಥಾವಿಧಿ ।।  <br />ಪುಂಸಾ ಹಸ್ತಾದಿನರ್ಕ್ಷೇಣ ಮನ್ಥಮಾನೀಯ ಸಿದ್ಧಯೇ ।।  ೨೦ ।।  </div>
				<div class="verse">ಖಜಕೇನೈಕಧೀಕೃ್ತ್ಯ ಮನ್ಥದ್ರವ್ಯಮತಃ ಪರಮ್ ।। <br />ಆವಾಪಸ್ಥಾನ ಆಜ್ಯಸ್ಯ ಹುತ್ವಾ ನಿತ್ಯಾಹುತೀಸ್ತತಃ ।।  ೨೧ ।। </div>
				<div class="verse">ಯಾವನ್ತ ಇತ್ಯುಪಕ್ರಮ್ಯ ಮನ್ತ್ರೈರಾಜ್ಯಂ ಯಥಾಕ್ರಮಮ್ ।। <br />ಹುತ್ವಾ ಹುತ್ವಾ ಚ ಮನ್ಥೇಽಥ ಸಂಸ್ರವಂ ಪ್ರಕ್ಷಿಪೇನ್ಮುಹುಃ ।।  ೨೨ ।।  </div>
				<div class="verse">ಸ್ವಾಹಾಕಾರಾವಸಾನಾಃ ಸ್ಯುರ್ಮನ್ತ್ರಾಃ ಸರ್ವೇ ಯಥೋದಿತಾಃ ।।  ೨೩ ।। <br />ಮನ್ತ್ರದ್ವಯೇನ ಜ್ಯೇಷ್ಠಾದೌ ಹೋಮಃ ಕಾರ್ಯೋ ವಿಜಾನತಾ ।। <br />ಅಗ್ನ್ಯಾದಾವೇಕಶಃ ಕಾರ್ಯೋ ಯಾವನ್ಮನ್ಥಾವಮರ್ಶನಮ್ ।।  ೨೪ ।।  </div>
				<div class="verse">ಅಥ ಸ್ವಿಷ್ಟಕೃದನ್ತೇಽಸ್ಮಿನ್ಹೋಮಾನನ್ತರಮೇವ ತತ್ ।। <br />ದ್ವಿತೀಯೇನ ಮಥಾಽಽಲೋಡ್ಯ ಹ್ಯಥಾಭಿಮೃಶತಿ ಪಾಣಿನಾ ।।  ೨೫ ।।  </div>
				<div class="verse">ಭ್ರಮಸೀತ್ಯಾದಿನಾ ಮನ್ಥಂ ಸ್ಮರಂಸ್ತದ್ದೇವತಾಂ ಹೃದಾ ।। <br />ಭ್ರಮಸಿ ಪ್ರಾಣಭೂತಸ್ತ್ವಂ ನ ಹ್ಯೇಕತ್ರಾವತಿಷ್ಠಮೇ ।।  ೨೬ ।।  </div>
				<div class="verse">ಜ್ವಲಜ್ಜಾಜ್ವಲ್ಯಮಾನಸ್ತ್ವಂ ಜಠರಸ್ಥಾನ್ನಪಾಕಕೃತ್ ।। <br />ಪೂರ್ಣಂ ಚ ಸರ್ವತೋವ್ಯಾಪಿ ಸರ್ವತ್ರಾನವಖಣ್ಡಿತಮ್ ।।  ೨೭ ।।  </div>
				<div class="verse">ಪ್ರಸ್ತಬ್ಧೋಽಸಿ ಸ್ಥಿರತ್ವಾಚ್ಚ ವಿಯದ್ವನ್ನ ವಿಕಮ್ಪಸೇ ।।  ೨೮ ।।  <br />ಸರ್ವತೋಽಪರಿಪನ್ಥಿತ್ವಾತ್ಸರ್ವೈಶ್ಚಾಪ್ಯನುಕೂಲತಃ ।।  <br />ತ್ವಮೇಕಶಫಮಿತ್ಯುಕ್ತಂ ಶಫೈಕಾ ಯಾ ತ್ವದಾತ್ಮಿಕಾ ।।  ೨೯ ।।  </div>
				<div class="verse">ಉದ್ಗಾತ್ರಾ ಹಿಂಕೃತಂ ಪೂರ್ವಂ ಸ್ತೋತ್ರಮೂದ್ಗಾಯತಾ ಸ್ಫುಟಮ್ ।। <br />ಯಜ್ಞಾರಮ್ಭೇ ತದಾ ಮಧ್ಯೇ ಗೀಯಮಾನೇಽಥ ಸಾಮನಿ ।।  ೩೦ ।। </div>
				<div class="verse">ಅಪಿ ಹಿಂಕ್ರಿಯಮಾಣೋಽಸಿ ತಥೋದ್ಗೀಥೇ ವಿನಿರ್ದಿಶೇತ್ ।। <br />ಶ್ರಾವಿತೋಽಧ್ವರ್ಯುಣಾ ಚ ತ್ವಮಗ್ನೀಧಾ ಚ ತಥೋತ್ತರಮ್ ।।  ೩೧ ।।  </div>
				<div class="verse">ಆರ್ದ್ರೇ ಮೇಧೋದರೇ ವಿದ್ಯುತ್ಸಂದೀಪ್ತೋಽಸೀತಿ ಕಥ್ಯತೇ ।। <br />ವಿವಿಧಂ ತ್ವಮೇವ ಭವಸಿ ಯತೋಽತೋ ವಿಭುರುಚ್ಯತೇ ।।  ೩೨ ।। </div>
				<div class="verse">ಸೋಮೋ ವೃಷ್ಟ್ಯಾದಿಭಾವೇನ ಪ್ರಭುಃ ಪ್ರಭವಸೀತ್ಯತಃ ।। <br />ಆದಿತ್ಯಃ ಪ್ರಾಣಭಾವೇನ ಹ್ಯನ್ನಭಾವೇನ ಸೋಮತಾ ।।  ೩೩ ।।  </div>
				<div class="verse">ಅನ್ನಾನ್ನಾದದ್ವಯಂ ಸರ್ವಂ ತ್ವಮೇವ ತದಪಿ ಪ್ರಭೋ ।। <br />ನಿಧನಂ ಕಾರಣತ್ವಾತ್ತ್ವಂ ಕಾರಣೇ ಕಾರ್ಯಸಂಲಯಃ ।।  ೩೪ ।।  </div>
				<div class="verse">ವಾಗಗ್ನ್ಯಾದ್ಯಾತ್ಮಸಂಪಾತಾತ್ಸಂವರ್ಗೋಽಸೀತಿ ಭಣ್ಯತೇ ।। <br />ಇತಿ ಮನ್ತ್ರಃ ಸಮಾಪ್ತೋಽಯಮಭಿಮರ್ಶನಕರ್ಮಣಿ ।।  ೩೫ ।।  </div>
				<div class="verse">ಅಥೈನಂ ಮನ್ತ್ರಪೂತಂ ಸದುದ್ಯಚ್ಛತಿ ಯಥೋದಿತಮ್ ।। <br />ಆಮಂಸೀತ್ಯಾದಿಮನ್ತ್ರೇಣ ತದರ್ಥಾವಿಷ್ಕೃತಿಸ್ತ್ವಿಯಮ್ ।।  ೩೬ ।।  </div>
				<div class="verse">ಆಮಂಸೀತಿ ಭವೇದ್ರೂಪಂ ಜ್ಞಾನಾರ್ಥಸ್ಯೈವ ಮನ್ಯತೇಃ ।। <br />ಲೇಟ್ಯಾಙ್ಪೂರ್ವಸ್ಯ ಸಂಸಿದ್ಧಂ ಶಬ್ಲುಕೀತ್ಯವಧಾರಣಾತ್ ।।  ೩೭ ।।  </div>
				<div class="verse">ಆಸಮನ್ತಾದ್ವಿಜಾನಾಸಿ ಸೂಕ್ಷ್ಮಾದಿ ಜಗತಿ ಸ್ಥಿತಮ್ ।। <br />ಜ್ಞೇಯಂ ಯಾವಜ್ಜಗತ್ಕಿಂಚಿದಾಮಂಸೀತಿ ತತಃ ಸದಾ ।।  ೩೮ ।।  </div>
				<div class="verse">ಯಥಾಽಸ್ಮಾಂಸ್ತ್ವಂ ವಿಜಾನಾಸಿ ತಥೈವ ತ್ವಾಂ ವಯಂ ಸದಾ ।। <br />ಮನ್ಯಾಮಹೇ ವರೀಯಾಂಸಂ ಗುಣವದ್ಭ್ಯೋ ಗುಣಾಧಿಕಮ್ ।।  ೩೯ ।। </div>
				<div class="verse">ಮಹಿ ಮಹತ್ತ್ವಂ ಜಾನೀಮ ಆಮೋಽಸಿ ತ್ವಂ ತಥಾ ಪ್ರಭೋ ।। <br />ನ ತ್ವಂ ಪಾಕಸಮಾಯೋಗಾತ್ಫಲವನ್ನಾಶಮೃಚ್ಛಸಿ ।।  ೪೦ ।।  </div>
				<div class="verse">ಆಮೋಽಪಕಂ ತ್ವಯಿ ಗತಂ ಮಹತ್ತ್ವಮಪಿ ಭಣ್ಯತೇ ।। <br />ಯಸ್ಮಾದ್ರಾಜಾಽಸ್ಯ ಸರ್ವಸ್ಯ ಮಾಂ ಚ ದೇವಃ ಸ ಸರ್ವದಾ ।।  ೪೧ ।।  </div>
				<div class="verse">ರಾಜಾನಂ ಚ ತಥೇಶಾನಂ ಕರೋತ್ವಧಿಪತಿಂ ಚ ಮಾಮ್ ।। <br />ಉದ್ಯಮ್ಯಾನೇನ ಮನ್ತ್ರೇಣ ಭಕ್ಷಯತ್ಯಥ ಭಾಗಶಃ ।।  ೪೨ ।।  </div>
				<div class="verse">ಗಾಯತ್ರ್ಯಾ ಮಧುಮತ್ಯಾ ಚ ವ್ಯಾಹೃತ್ಯಾ ಚೇತಿ ಪಾದಶಃ ।। <br />ಗ್ರಾಸಮಶ್ನಾತಿ ಮನ್ಥಸ್ಯ ಹ್ಯುತ್ತರೇಷು ತಥೈವ ಚ ।।  ೪೩ ।।  </div>
				<div class="verse">ಸವಿತುಸ್ತದ್ವರೇಣ್ಯಂ ಸ್ಯಾದ್ಭರ್ಗಮನ್ನಂ ಮಹಾತ್ಮನಃ ।। <br />ಋತಾಯನ್ತೇ ತಥಾ ವಾತಾ ಮಧುವತ್ಸುಖಕಾರಿಣಃ ।।  ೪೪ ।।  </div>
				<div class="verse">ಅನುದ್ವೇಗಕರಾ ಹೃದ್ಯಾ ಋತಾಯನ್ತೇ ವಹನ್ತಿ ಚ ।। <br />ಅಮೃತಂ ಮಧು ನದ್ಯೋಽಪಿ ಮದರ್ಥಂ ಸರ್ವದಾ ಶುಭಮ್ ।।  ೪೫ ।।  </div>
				<div class="verse">ತೃಪ್ತಾ ಮೋದಾಮಹೇ ಯೇನ ಕ್ಷರನ್ತೀತಿ ಕ್ರಿಯಾಪದಮ್ ।।  <br />ಅತ್ಯರ್ಥಂ ಮಧುರರಸಾಃ ಸನ್ತು ಹ್ಯೋಷಧಯಶ್ಚ ನಃ ।।  ೪೬ ।।  </div>
				<div class="verse">ತ್ರಿಕಮುಚ್ಚಾರ್ಯ ಭೂಃ ಸ್ವಾಹೇತ್ಯಾಹುತಿಂ ಪ್ರಕ್ಷಿಪೇನ್ಮುಖೇ ।।  <br />ತ್ರಿಕಂ ತ್ರಿಕಂ ತಥೋಚ್ಚಾರ್ಯ ಹ್ಯುತ್ತರ್ಷ್ವಪಿ ಯೋಜಯೇತ್ ।।  ೪೭ ।।  </div>
				<div class="verse">ದೇವಸ್ಯ ದ್ಯೋತನವತೋ ಹೃದ್ಯಂ ಯಚ್ಚಿನ್ತಯೇಮಹಿ ।। <br />ಮಧು ನಕ್ತಮಥೋ ರಾತ್ರಿರ್ಮಧುರಾ ದುಃಖಹಾನಿಕೃತ್ ।।  ೪೮ ।।  </div>
				<div class="verse">ಉಷಸೋ ದಿವಸಸ್ಯಾಪಿ ಮಾಧುರ್ಯಂ ನೋಽಸ್ತು ಸರ್ವದಾ ।। <br />ಪಾರ್ಥಿವಂ ಚ ರಜೋ ಲೋಕೋ ಹ್ಲಾದಕೃನ್ಮಧುಮಾಂಸ್ತಥಾ ।।  ೪೯ ।।  </div>
				<div class="verse">ದ್ಯುಲೋಕಃ ಪಿತೃಲೋಕೋಽಥ ಪಿತಾ ಹಿ ದ್ಯೌರ್ಯತೋ ಮತಃ ।। <br />ಭುವಃ ಸ್ವಾಹೇತಿ ಮನ್ಥಸ್ಯ ದ್ವಿತೀಯಾಮಾಹುತಿಂ ಕ್ಷಿಪೇತ್ ।।  ೫೦ ।।  </div>
				<div class="verse">ಧಿಯಃ ಪ್ರಚೋದಯೇದ್ಯೋ ನ ಉದ್ಯನ್ಪ್ರಜ್ಞೇನ್ದ್ರಿಯಾಣಿ ಚ ।। <br />ಪ್ರಚೋದಯತು ನೋ ದೇವಃ ಶ್ರೇಯಸೇ ಸರ್ವದಾಽಽತ್ಮನಃ ।।  ೫೧ ।।  </div>
				<div class="verse">ವನಸ್ಪತಿಸ್ತಥಾ ಚನ್ದ್ರಃ ಸೂರ್ಯಸ್ತು ಮಧುರೋಽಸ್ತು ನಃ ।।  <br />ಗಾವೋ ದೀಧಿತಯಃ ಸನ್ತು ಮಧುಮತ್ಯೋ ದಿಶೋಽಥವಾ  ।।  ೫೨ ।।  </div>
				<div class="verse">ಸ್ವಃ ಸ್ವಾಹೇತ್ಯಾಹುತಿಕ್ಷೇಪಃ ಸಮಸ್ತಾಂ ವ್ಯಾಹರೇತ್ತತಃ ।। <br />ಸಾವಿತ್ರೀಂ ಮಧುಮತೀಶ್ಚೈವ ತಿಸ್ರೋಽಪಿ ವ್ಯಾಹೃತೀಸ್ತಥಾ ।।  ೫೩ ।।  </div>
				<div class="verse">ಚತುರ್ಥೀಂ ಪ್ರಕ್ಷಿಪೇದೇವಮಾಹುತಿಂ ಪೂರ್ವವನ್ಮುಖೇ ।। <br />ಅಹಮೇವ ಜಗತ್ಸರ್ವಂ ಭೂಯಾಸಮಿತಿ ನಿರ್ಬ್ರುವನ್ ।।  ೫೪ ।।  </div>
				<div class="verse">ಸ್ಮಾರ್ತಮಾಚಮನಂ ತ್ವನ್ತೇ ಪ್ರಾಯತ್ಯಾರ್ಥಮಿಹೋಚ್ಯತೇ ।। <br />ಅಗ್ನೇಃ ಪಶ್ಚಿಮತೋಽಥಾನ್ತೇ ಪ್ರಾಕ್ಶಿರಾಃ ಸಂವಿಶೇತ್ತತಃ ।।  ೫೫ ।। </div>
				<div class="verse">ಪ್ರತ್ಯೂಷಸಿ ತತೋ ಭಕ್ತ್ಯಾ ಹ್ಯಾದಿತ್ಯಮುಪತಿಷ್ಠತೇ ।। <br />ವಕ್ಷ್ಯಮಾಣೇನ ಮನ್ತ್ರೇಣ ಹ್ಯುಪಾಸೀತ ರವಿಂ ಸದಾ ।।  ೫೬ ।।  </div>
				<div class="verse">ಏಕಪುಣ್ಡರೀಕಮಿತಿ ಪ್ರಧಾನತ್ವಂ ವಿವಕ್ಷಿತಮ್ ।। <br />ಏಕಶಬ್ದೇನ ನೋ ಸಂಖ್ಯಾ ಯಥೈಕಃ ಶ್ವೇತವಾಹನಃ ।।  ೫೭ ।।  </div>
				<div class="verse">ದಿಶಾಂ ಯದ್ವ್ಪ್ರಧಾನಸ್ತ್ವಂ ಮನುಷ್ಯಾಣಾಂ ತಥಾ ಹ್ಯಹಮ್ ।। <br />ಭವೇಯಂ ತ್ವತ್ಪ್ರಸಾದಾದ್ಭೋಃ ಸ್ಫೀತಃ ಪುಂಭೋಗಸಾಧನೈಃ ।।  ೫೮ ।।  </div>
				<div class="verse">ಯಥೇತಮೇತ್ಯಾಥಾಽಽಸೀನಃ ಪಶ್ಚಾದಗ್ನೇಃ ಸಮಾಹಿತಃ ।। <br />ತಂ ಹೈತಮಿತಿ ಯತ್ನೇನ ವಂಶಂ ಜಪತಿ ಭಕ್ತಿತಃ ।।  ೫೯ ।।  </div>
				<div class="verse">ತಂ ಹೈತಂ ಮನ್ಥಂ ಯತ್ನೋಕ್ತಮುದ್ದಾಲತನಯಃ ಸುಧೀಃ ।। <br />ಉಕ್ತ್ವಾಽಥ ಯಾಜ್ಞವಲ್ಕ್ಯಾಯ ತಂ ಪ್ರೋವಾಚಾಯ ವಿಸ್ಮಿತಃ ।।  ೬೦ ।।  </div>
				<div class="verse">ಮನ್ಥಂ ಶುಷ್ಕೇಽಪಿ ಯಃ ಸ್ಥಾಣೌ ನಿಷಿಞ್ಚೇದುಕ್ತಸಂಸ್ಕೃತಮ್ ।। <br />ಜಾಯೇರನ್ನೇವ ತಚ್ಛಾಖಾಃ ಪ್ರರೋಹೇಯುರ್ದಲಾನಿ ಚ ।।  ೬೧ ।।  </div>
				<div class="verse">ಯಾದೃಗರ್ಥೋಽಸ್ಯ ವಚಸ ಉತ್ತರೇಷ್ವಪಿ ತಾದೃಶಃ ।। <br />ಚತುರೌದುಮ್ಬರೋಕ್ತ್ಯರ್ಥೋ ವ್ಯಾಖ್ಯಾತಃ ಪೂರ್ವಮೇವ ತು ।। <br />ಸುಖಾವಬೋಧತಶ್ಚೈವ ಸ್ವಯಮೇವ ಪ್ರತೀಯತಾಮ್ ।।  ೬೨ ।।  </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಷಷ್ಠಾಧ್ಯಾಯಸ್ಯ ತೃತೀಯಂ ಬ್ರಾಹ್ಮಣಮ್ </div>	
		</div>
		<div class="section" type="brahmana" id="BRVK_C06_S04">
			<div class="sname"> ।।  ಚತುರ್ಥಂ ಬ್ರಾಹ್ಮಣಮ್  ।। </div>
				<div class="verse">ಏಷಾಮಿತಿ ನೃಬೀಜಸ್ಯ ಸ್ತುತಿರುಕ್ತ್ಯಾ ವಿವಕ್ಷ್ಯತೇ ।। <br />ಪ್ರತಿಷ್ಠಾಂ ಕಲ್ಪಯಾನೀತಿ ಯಸ್ಯಾಂ ಪುಂಸ್ತ್ವಂ ಪ್ರಪದ್ಯತೇ ।।  ೧ ।।  </div>
				<div class="verse">ಶುಕ್ರಂ ನಿಷಿಕ್ತಂ ಯತ್ರೇದಂ ಪುರುಷತ್ವಂ ನಿಗಚ್ಛತಿ ।। <br />ಪ್ರತಿಷ್ಠಾಂ ತಾದೃಶೀಮೀಶಃ ಪ್ರಜಾಪತಿರಚೀಕ್ಲೃಪತ್ ।।  ೨ ।। </div>
				<div class="verse">ಸ್ರಿಯಂ ಸಸರ್ಜ ತದ್ಯೋಗ್ಯಾಂ ಮಧುಕಾಣ್ಡೇ ಯಥೋದಿತಾಮ್ ।। <br />ಸೃಷ್ಟ್ವಾಽಥಾಧಃ ಪ್ರದೇಶೇ ತಾಮುಪಾಸ್ತೇ ಗ್ರಾಮ್ಯಧರ್ಮತಃ ।।  ೩ ।।  </div>
				<div class="verse">ಅಪತ್ಯೋತ್ಪತ್ತಯೇ ಸ್ರೀಣಾಮಧೋದೇಶಂ ಪ್ರಜಾಪತಿಃ ।। <br />ಪ್ರಾಗುಪಾಸಿತವಾನ್ಯತ್ನಾದುಪಾಸ್ಯಂ ತೇನ ತತ್ತತಃ ।।  ೪ ।।  </div>
				<div class="verse">ಸೋಮಾಭಿಷವರೂಪತ್ವಕ್ಲೃಪ್ತಯೇಽಥಾಧುನೋಚ್ಯತೇ ।।  <br />ಏತಂ ಗ್ರಾವಾಣವಚ್ಛಿಶ್ನಮುದಪಾರಯದಾತ್ಮನಃ ।।  ೫ ।।  </div>
				<div class="verse">ಪ್ರಾಞ್ಚಂ ಕೃತ್ವಾಽಥ ತಂ ಶಿಶ್ನಂ ಯಥೈವಾಭಿಷವೋಪಲಮ್ ।। <br />ಏಕೀಭಾವೇನ ತಂ ನಾರ್ಯಾಂ ಯತ್ನಾತ್ಸಮುಪವೇಶಯೇತ್ ।।  ೬ ।।  </div>
				<div class="verse">ತಥಾಭೂತೇನ ಗ್ರಾವ್ ಣೈತಾಂ ಸ್ರಿಯಮಭ್ಯಸೃಜನ್ಮುಹುಃ ।। <br />ಆತ್ಮನಃ ಪುರುಷಾರ್ಥಾಯ ಯಥೋಕ್ತೋಪಾಸನಂ ಭವೇತ್ ।।  ೭ ।।  </div>
				<div class="verse">ಯಸ್ಯಾಂ  ಪ್ರಜನನಂ ಪುಂಸಾ ಸ್ರಿಯಾಮಭ್ಯನ್ತರೀಕೃತಮ್ ।। <br />ತಸ್ಯಾ ವೇದಿರುಪಸ್ಥಃ ಸ್ಯಾದೂರ್ವೋರುಪರಿ ದರ್ಶನಮ್ ।।  ೮ ।।  </div>
				<div class="verse">ಬರ್ಹಿಸ್ತಜ್ಜಾನಿ ಲೋಮಾನಿ ಚರ್ಮಾಧಿಷವಣೇ ತಥಾ ।। <br />ಚರ್ಮೇಹಾಽಽನಡುಹಂ ಪಶ್ಯೇತ್ಸೋಮಾಭಿಷವಸಿದ್ಧಯೇ ।।  ೯ ।।  </div>
				<div class="verse">ಫಲಕೇ ಚಾಧಿಷವಣೇ ಯಥಾಸಂಖ್ಯೇನ ನಿರ್ದಿಶೇತ್ ।।  ೧೦ ।। <br />ಯೋ ಯೋನ್ಯನ್ತರ್ಗತೋ ದೇಶಃ ಸಮಿದ್ಧಶ್ಚರ್ಮ ನಿರ್ದಿಶೇತ್ ।। <br />ತದ್ದೇಶಮಭಿತಸ್ತೌ ಯೌ ಮುಷ್ಕೌ ತೌ ವೃಷಣಾವಿತಿ ।।  ೧೧ ।।  </div>
				<div class="verse">ಲೋಕಃ ಸ್ಯಾದ್ವಾಜಪೇಯೇನ ಯಜಮಾನಸ್ಯ ಮಾನತಃ ।। <br />ತಾವನ್ತಂ ಲೋಕಮಾಪ್ನೋತಿ ಯಾವನ್ತಂ ವಾಜಪೇಯತಃ ।।  ೧೨ ।।  </div>
				<div class="verse">ಅನ್ನಾನಿ ಸಂಭ್ರಿಯನ್ತೇ ಹಿ ದಶ ಸಪ್ತ ಚ ಭಾಗಶಃ ।। <br />ವಾಜಪೇಯೇ ಕ್ರತಾವನ್ನಕಾಮಸ್ಯ ಸ ವಿಧೀಯತೇ ।।  ೧೩ ।।  </div>
				<div class="verse">ರೇತಸೋಽನ್ನರಸಸ್ಯೈವ ಯತ್ರಾನ್ನಾಹುತಿರೀಕ್ಷ್ಯತೇ ।। <br />ವಾಜಪೇಯಾಭಿಸಂಪತ್ಸ್ಯಾನ್ಮೈಥುನಾಖ್ಯಕ್ರತೋರತಃ ।। </div>
				<div class="verse">ಸಾಮಾನ್ಯಾದಿತಿ ವಿಜ್ಞೇಯಂ ವಾಜಪೇಯಫಲಾರ್ಥಿನಾಮ್ ।।  ೧೪ ।।  <br />ಸ್ರೀಣಾಂ ಚ ಸುಕೃತಂ ವೃಙ್ಕೇ ಸರ್ವಮಾವರ್ಜಯೇಚ್ಛುಭಮ್ ।। <br />ಅಧೋಪಹಾಸಂ ಯೋ ವಿದ್ವಾನ್ಯಥೋಕ್ತಮುಪಸೇವತೇ ।।  ೧೫ ।।  </div>
				<div class="verse">ಅನೇವಂವಿದುಷಃ ಪುಣ್ಯಂ ಸುಕೃತಂ ವೃಞ್ಜತೇ ಸ್ರಿಯಃ ।।  <br />ಮೈಥನೋಪನಿಷತ್ತತ್ತ್ವಮೇತದ್ಧ ಸ್ಮಾಽಽಹ ಭಾವಿತಃ ।।  ೧೬ ।।  </div>
				<div class="verse">ಸರ್ವದೈವಾಽಽಹುತೀರ್ವಿದ್ವಾಞ್ಜುಹೋತ್ಯಶ್ನನ್ನಪಃ ಪಿಬನ್ ।।  <br />ಉಪಗಚ್ಛನ್ಸ್ರಿಯಂ ತದ್ವದಾರುಣಿರ್ಗೋತ್ರತಃ ಕಿಲ ।।  ೧೭ ।।  </div>
				<div class="verse">ಬ್ರಾಹ್ಮಣಾ ಜಾತಿಮಾತ್ರೇಣ ಸ್ರೀಭಿರ್ಹೃತಶುಭಾಗಮಾಃ ।। <br />ಉಕ್ತಂ ವಿಧಿಮಜಾನನ್ತೋ ಮ್ರಿಯನ್ತೇ ಮೈಥುನೇ ರತಾಃ ।।  ೧೮ ।।  </div>
				<div class="verse">ಬಹ್ವೇತದಿತಿ ವಿಜ್ಞೇಯಂ ಪ್ರಯೋಜನಬಹುತ್ವತಃ ।। <br />ರೇತಃ ಸ್ಕನ್ದತಿ ಯತ್ಸುಪ್ತೌ ಜಾಗ್ರತೋ ವಾಽಪಿ ಕಾಮಿನಃ ।।  ೧೯ ।।  </div>
				<div class="verse">ಹಸ್ತೇನಾಽಽಲಭ್ಯ ತದ್ರೇತಃ ಪಶ್ಚಾಚ್ಚಾಪ್ಯನುಮನ್ತ್ರಯೇತ್ ।।  ೨೦ ।। <br />ಯದದ್ಯ ಮೇಽಪತದ್ರೇತ ಓಷಧೀರಸರಚ್ಚ ಯತ್ ।। <br />ಅಪೋಽಗಚ್ಛತ್ಸ್ವಯೋನಿಂ ಚ ತದಹಂ ಭೂಯ ಆದದೇ ।।  ೨೧ ।।  </div>
				<div class="verse">ಅಭಿಮರ್ಶನಸ್ಯ ಯೋ ಮನ್ತ್ರೋ ಗ್ರಹಣಸ್ಯ ಸ ಏವ ತು ।। <br />ಪುನರ್ಮಾಮೈತು ತದ್ರೇತೋ ವಿಜ್ಞಾನಂ ತೇಜ ಉಚ್ಯತೇ ।।  ೨೨ ।।  </div>
				<div class="verse">ಸೌಭಾಗ್ಯಂ ಪುನರಗ್ನಿಃ ಸ್ಯಃ ಪರಿಶಿಷ್ಟಾಶ್ಚ ದೇವತಾಃ ।।  ೨೩ ।। <br />ಪ್ರಕಾಶಕತ್ವಾತ್ಸರ್ವಾಸಾಂ ಧಿಷ್ಣ್ಯಾಶ್ಚಾಪ್ಯಗ್ನಯೋ ಮತಾಃ ।। <br />ಗಮಯನ್ತು ಯಥಾಸ್ಥಾನಂ ದೇವಾ ಅಗ್ನ್ಯಾದಯೋ ಮಮ ।।  ೨೪ ।।  </div>
				<div class="verse">ಅಙ್ಗುಷ್ಠಾನಾಮಿಕಾಭ್ಯಾಂ ತದ್ರೇತ ಆದಾಯ ಚಾಽಽತ್ಮನಃ ।। <br />ಸ್ತನೌ ಭ್ರುವೌ ವಾ ನಿಮೃಜೇನ್ಮಧ್ಯೇ ಚ ಸ್ತನಯೋಸ್ತದಾ ।।  ೨೫ ।।  </div>
				<div class="verse">ರೇತಃಸ್ವಯೋನಾವುದಕ ಆತ್ಮಾನಂ ಚೇತ್ಪ್ರಮಾದತಃ ।। <br />ಪಶ್ಯೇನ್ಮನ್ತ್ರೇಣ ತತ್ತೋಯಮನೇನೈವಾನುಮನ್ತ್ರಯೇತ್ ।।  ೨೬ ।।  </div>
				<div class="verse">ಮಯಿ ತೇಜೋಽಸ್ತು ವಿಜ್ಞಾನಮಿತಿ ರೇತೋಽಭಿಧೀಯತೇ ।। <br />ವಿಶಿಷ್ಟಾಪತ್ಯಹೇತುತ್ವಾಜ್ಜಪೇದೇವಂ ತಥೋತ್ತರೇ ।।  ೨೭ ।।  </div>
				<div class="verse">ಉದ್ಗತಂ ಮಲವದ್ವಾಸಶ್ಚತುರ್ಥೇಽಹನಿ ಯತ್ಸ್ರಿಯಾಃ ।।  <br />ತಾಂ ಮಲೋದ್ವಾಸಸಂ ಪತ್ನೀಮಾಹುಸ್ತತ್ಕರ್ಮಕಾರಿಣಃ ।।  ೨೮ ।।  </div>
				<div class="verse">ಗುಣಾಢ್ಯಾಪತ್ಯಫಲವತ್ಪುಷ್ಪಭೂತತ್ವಕಾರಣಾತ್ ।। <br />ಮಲವದ್ವಾಸಸಂ ಪ್ರಾಹುಃ ಶ್ರಿಯಂ ಶ್ರೀಹೇತುತಃ ಸ್ರಿಯಮ್ ।।  ೨೯ ।।  </div>
				<div class="verse">ಚತುರ್ಥೇ ದಿವಸೇ ಸ್ನಾತಾಂ ಗತ್ವಾ ತಾಮುಪಮನ್ತ್ರಯೇತ್ ।।  <br />ಆತ್ಮನೋಽಭಿಮುಖೀಭಾವೇ ವಾಗ್ಯತ್ನೋಽತ್ರೋಪಮನ್ತ್ರಣಮ್ ।।  ೩೦ ।।  </div>
				<div class="verse">ಪ್ರೇಮ್ಣೋಪಮನ್ತ್ರಿತಾಽಪ್ಯಸ್ಮೈ ಪತ್ಯೇ ದದ್ಯಾನ್ನ ಚೇದಸೌ ।। <br />ವಸ್ರಾಭರಣಭೋಗಾದ್ಯೈರಾತ್ಮನೋ ವಶಮಾನಯೇತ್ ।।  ೩೧ ।।   </div>
				<div class="verse">ತಥಾಽಪ್ಯುಕ್ತಾ ನ ಚೇದ್ದದ್ಯಾದ್ಬಲಾತ್ತಾಂ ವಶಮಾನಯೇತ್ ।। <br />ಉಪೇಯಾತ್ತಾಮತಿಕ್ರಮ್ಯ ಶಾಪದಾನಾಯ ರೋಷಿತಃ ।।  ೩೨ ।। </div>
				<div class="verse">ಇನ್ದ್ರಿಯೇಣ ತ ಇತ್ಯಾದಿಮನ್ತ್ರೇಣಾಥ ಶಪೇದ್ರುಷಾ ।।  <br />ಪತಿಶಾಪಾದಪುತ್ರಾ ಸಾ ವಶಮಾಶು ಭವೇತ್ತದಾ ।।  ೩೩ ।।  </div>
				<div class="verse">ಶಪ್ಸ್ಯಾಮಿ ತ್ವಾಮಿತಿ ಹ್ಯುಕ್ತ್ವಾ ವಶಂ ತಾಮಾನಯೇತ್ಪತಿಃ ।। <br />ದದ್ಯಾಚ್ಛಾಪಭಯಾತ್ಸಾ ಚೇದನುಲೋಮಂ ತದಾಽಽಚರೇತ್ ।।  ೩೪ ।।  </div>
				<div class="verse">ಅಥ ಶಾಪಭಯಾದ್ದದ್ಯಾತ್ಪತ್ಯೇ ಕಾಮಿತಮಾದರಾತ್ ।। <br />ತದಾ ನಿವರ್ತಯೇಚ್ಛಾಪಂ ಮನ್ತ್ರೇಣಾನೇನ ಸತ್ಪತಿಃ ।।  ೩೫ ।।  </div>
				<div class="verse">ಪುರುಷದ್ವೇಷಿಣೀಂ ಭಾರ್ಯಾಂ ಪತಿಶ್ಚೇದಭಿಕಾಮಯೇತ್ ।। <br />ಮಾಮಿಯಂ ಕಾಮಯೇತೇತಿ ಕುರ್ಯಾತ್ತಸ್ಯಾ ಇಮಂ ವಿಧಿಮ್ ।।  ೩೬ ।।  </div>
				<div class="verse">ಉಕ್ತಮನ್ಥವಿಧಾನೇನ  ಚರಿತವ್ರತ ಏವ ಸನ್ ।। <br />ಉತ್ತರೇಷ್ವಪಿ ಕಾರ್ಯೇಷು ಸರ್ವಂ ತದನುವರ್ತಯೇತ್ ।।  ೩೭ ।।  </div>
				<div class="verse">ಸ್ರೀಲಕ್ಷಣೇ ಪ್ರವೇಶ್ಯಾನ್ತರಾತ್ಮೀಯಂ ಪುಂಸ್ತ್ವಲಕ್ಷಣಮ್ ।। <br />ವಕ್ತ್ರಂ ವಕ್ತ್ರೇಣ ಸಂಧಾಯ ಸ್ಪೃಷ್ಟ್ವೋಪಸ್ಥಂ ಜಪೇದಥ ।।  ೩೮ ।।  </div>
				<div class="verse">ಅಙ್ಗಾದಙ್ಗಾತ್ಸಂಭವಸಿ ಜಗ್ಧಾನ್ನಪರಿಣಾಮತಃ ।। <br />ರಸಾಚ್ಛೋಣಿತಮಿತ್ಯಾದಿಕ್ರಮಾಚ್ಛುಕ್ರತಯಾ ಮಮ ।।  ೩೯ ।।  </div>
				<div class="verse">ಶುಕ್ರಪ್ರವಹಯಾ ನಾಡ್ಯಾ ಹೃದಯಾಚ್ಚಾಭಿಜಾಯಸೇ ।। <br />ಸ ತ್ವಮಙ್ಗಕಷಾಯೋಽಸಿ ದಿಗ್ಧವಿದ್ಧಾಂ ಮೃಗೀಮಿವ ।। <br />ಸ್ನೇಹೋಪರೋಧಾದೇವೈತಾಂ ಪತ್ನೀಂ ಮೇ ವಶಮಾನಯ ।।  ೪೦ ।।  </div>
				<div class="verse">ಮಾ ಬಿಭರ್ಗರ್ಭಮಿತ್ಯೇಮಥ ಯಾಂ ಕಾಮಯೇತ ಸಃ ।। <br />ರೂಪಭ್ರಂಶೋ ಹಿ ಭವತಿ ಯತೋ ಗರ್ಭಸ್ಯ ಧಾರಣೇ ।।  ೪೧ ।।  </div>
				<div class="verse">ತಥಾ ಯೌವನಹಾನಿಶ್ಚ ತಸ್ಮಾದೇವಂ ಸ ಕಾಮಯೇತ್ ।। <br />ತಸ್ಯಾಂ ಸ್ವಮರ್ಥಂ ನಿಷ್ಠಾಯ ಮುಖೇನೇತ್ಯಾದಿ ಪೂರ್ವವತ್ ।।  ೪೨ ।।  </div>
				<div class="verse">ಪ್ರಾಣ್ಯಾಽಽದೌ ರೇಚಕಂ ಕೃತ್ವಾಽಪಾನಯೇತ್ತದನನ್ತರಮ್ ।।  ೪೩ ।। <br />ನಿಷಿಕ್ತಮಪಿ ತದ್ರೇತಃ ಪ್ರಾಣವೃತ್ತ್ಯಾ ಯಥಾವಿಧಿ ।। <br />ಅಪಾನವೃತ್ತ್ಯಾ ತದ್ಧ್ವಸ್ತಮಿತ್ಯೇತ್ಕರ್ಮಣಃ ಫಲಮ್ ।।  ೪೪ ।।  </div>
				<div class="verse">ಇನ್ದ್ರಿಯೇಣ ತ ಇತ್ಯಾದಿಮನ್ತ್ರೋಕ್ತ್ಯಾ ತಾಂ ಪರಾಮೃಶೇತ್ ।।  ೪೫ ।। <br />ಇನ್ದ್ರಿಯೇಣೈವ ತ್ವದ್ರೇತೋ ರೇತಸಾ ಆದೇದೇ ಸ್ವಯಮ್ ।। <br />ಅರೇತಾ ಏವ ಸಾ ಸ್ರೀ ಸ್ಯಾದೇವಂ ಪತ್ಯಾಽಭಿಮನ್ತ್ರಿತಾ ।।  ೪೬ ।।  </div>
				<div class="verse">ದಧೀತ ಗರ್ಭಮಿತ್ಯೇವಂ ಯಾಮಿಚ್ಛೇತ್ಪತಿರಙ್ಗನಾಮ್ ।। <br />ತಾಮಪಾನ್ಯ ಪ್ರಯತ್ನೇನ ಪ್ರಾಣ್ಯಾನ್ಮನ್ತ್ರೇಣ ಕಾರಯೇತ್ ।।  <br />ಇನ್ದ್ರಿಯೇಣ ತ ಇತ್ಯುಕ್ತ್ಯಾ ಆದಧಾಮೀತಿ ಸತ್ಪತಿಃ ।।  ೪೭ ।।  </div>
				<div class="verse">ಅಥಾಽಽಭಿಚಾರಿಕಂ ಕರ್ಮ ಪ್ರಸಙ್ಗಾದಭಿಧೀಯತೇ ।। <br />ಉಪಾಯತ್ವೇನ ವಿಜ್ಞಪ್ತ್ಯೈ ಶ್ಯೇನವನ್ನ ವಿಧೀಯತೇ ।।  ೪೮ ।।  </div>
				<div class="verse">ಅಥ ಯಸ್ಯ ಗೃಹಸ್ಥಸ್ಯ ಪತ್ನ್ಯಾ ಜಾರೋ ಭವೇತ್ಕಚಿತ್ ।। <br />ತಂ ಚೇದ್ದೂಿಷ್ಯಾದ್ರುಷೈವೈನಾಮಾರಭೇತ ತದಾ ಕ್ರಿಯಾಮ್ ।।  ೪೯ ।।  </div>
				<div class="verse">ನ ಹ್ಯದ್ವಿಷ್ಟಮನಸ್ಕಸ್ಯ ಕರ್ಮೈತತ್ಸಿದ್ಧಿಮಶ್ನುತೇ ।। <br />ಅತೋಽಧಿಕಾರಿವಿಜ್ಞಪ್ತ್ಯೈ ದ್ವಿಷ್ಯಾದಿತಿ ವಿಶೇಷಣಮ್ ।।  ೫೦ ।।  </div>
				<div class="verse">ಆಮಪಾತ್ರೇಽಗ್ನಿಮಿತ್ಯುಕ್ತ್ಯಾ ಹ್ಯಭಿಚಾರಾಖ್ಯಾಕರ್ಮಣಃ ।। <br />ಯೋಗ್ಯತೈವಾಽಽಮಪಾತ್ರಸ್ಯ ಭಿಂದುರತ್ವಸಮನ್ವಯಾತ್ ।।  ೫೧ ।।  </div>
				<div class="verse">ಯಥಾಽಽಮಂ ಭಿದುರಂ ಪಾತ್ರಮಪ್ಸು ಸದ್ಯೋ ವಿಲೀಯತೇ ।। <br />ಪ್ರಾಪ್ತಜಾರೋಽಪಿ ಮೇ ಶತ್ರುಸ್ತಥೈವಾಽಽಶು ವಿದೀರ್ಯತಾಮ್ ।।  ೫೨ ।।  </div>
				<div class="verse">ಅಗ್ನಿಮಿತ್ಯೇಕವಚನಾದುಲ್ಲಿಖ್ಯಾದೇಶ್ಚ ಲಿಙ್ತಃ ।। <br />ಆವಸಥ್ಯಾಗ್ನಿನಿರ್ದೇಶೋ ನ ತು ತ್ರೇತಾಗ್ನಿಸಂಗ್ರಹಃ ।।  ೫೩ ।।  </div>
				<div class="verse">ಪ್ರತಿಲೋಮಮವಸ್ತೀರ್ಯ ಕರ್ಮಣಃ ಪ್ರತಿಲೋಮತಃ ।। <br />ಶರಬರ್ಹಿಃ ಪ್ರಯತ್ನೇನ ವಿದ್ವಾನ್ರೋಷಸಮನ್ವಿತಃ ।।  ೫೪ ।।  </div>
				<div class="verse">ತಸ್ಮಿನ್ನಗ್ನೌ ಶರೇಷೀಕಾ ಘೃತಾಕ್ತಾ ಜುಹುಯಾದಥ ।। <br />ಜಾರಸ್ಯ ದೋಷಂ ಪ್ರಂಖ್ಯಾಪ್ಯ ಮನ್ತ್ರೇಣಾನೇನ ಸತ್ವರಃ ।।  ೫೫ ।।  </div>
				<div class="verse">ಮಮ ಸ್ವಭೂತೇ ಯೋಷಾಗ್ನೌ ಸಮಿದ್ಧೇ ಯೌವನಾದಿನಾ ।। <br />ಶುಕ್ರಾಹುತಿಂ ಯತೋಽಹೌಷೀರೇಷ ತೇಽತ್ರ ವ್ಯತಿಕ್ರಮಃ ।।  ೫೬ ।।  </div>
				<div class="verse">ಆದದೇಽತೋಽಪರಾಧಾತ್ತೇ ಪ್ರಾಣಾಪಾನೌ ಜಿಜೀವಿಷೋಃ ।। <br />ಫಟ್ಕಾರೇಣೈವ ಜುಹುಯಾಚ್ಛರಭೃಷ್ಟೀರ್ಯಥೋದಿತಾಃ ।।  ೫೭ ।।  </div>
				<div class="verse">ತಥಾ ಪುತ್ರಾನ್ಪಶೂಂಶ್ಚೈವ ಆದದೇ ತೇಽದ್ಯ ಕಾಮುಕ ।। <br />ಶ್ರೌತಮಿಷ್ಟಿಂ ವಿಜಾನೀಯಾತ್ಸ್ಮಾರ್ತಂ ಸುಕೃತಮಿತ್ಯಪಿ ।।  ೫೮ ।।  </div>
				<div class="verse">ಶ್ರೌತಂ ಸ್ಮಾರ್ತಂ ಚ ಯತ್ಕಿಂಚಿತ್ಪುಣ್ಯಂ ಕರ್ಮ ತ್ವಯಾ ಕೃತಮ್ ।। <br />ತತ್ಸರ್ವಂ ತ ಆದದೇಽಹಮಾಹುತಿಂ ಪ್ರಕ್ಷಿಪೇದ್ರುಷಾ ।।  ೫೯ ।।  </div>
				<div class="verse">ಪ್ರಾರ್ಥನಾಽಽಶೇತಿ ವಿಜ್ಞೇಯಾ ಪರಾಕಾಶಾ ಪ್ರತೀಕ್ಷಣಮ್ ।। <br />ಆದಾನಾನ್ತೋ ಭವೇನ್ಮನ್ತ್ರಃ ಸರ್ವತ್ರೈವಂ ವಿನಿರ್ದಿಶೇತ್ ।।  ೬೦ ।।  </div>
				<div class="verse">ವಾಙ್ಭಾತ್ರೇಣ ಪ್ರತಿಜ್ಞಾತಂ ಕರ್ಮಣಾ ನೋಪಪಾದಿತಮ್ ।। <br />ತತ್ಪ್ರತೀಕ್ಷಣಮಾಕಾಙ್ಕ್ಷಾ ಪರಾಕಾಶೇತಿ ಭಣ್ಯತೇ ।।  ೬೧ ।।  </div>
				<div class="verse">ಸ ವಾ ಇತ್ಯಾದಿನಾಽಥಾಸ್ಯ ಫಲಮುಕ್ತಸ್ಯ ಕರ್ಮಣಃ ।। <br />ಭಣ್ಯತೇ ವಚಸೋಕ್ತಸ್ಯ ನಿರಿನ್ದ್ರಿಯಪುರಃಸರಮ್ ।।  ೬೨ ।।  </div>
				<div class="verse">ನಿಃಶೇಷಪುರುಷಾರ್ಥಾಪ್ತಿಲೋಪಕೃತ್ಕರ್ಮ ವರ್ಣಿತಮ್ ।। <br />ಜಾಯಯಾ ಮೈಥುನಾಖ್ಯಂ ಯಚ್ಛ್ರೋತ್ರಿಯಸ್ಯ ವಿಪಶ್ಚಿತಃ ।।  ೬೩ ।।  </div>
				<div class="verse">ಉಪಹಾಸಮತೋ ನೇಚ್ಛೇತ್ಸಾರ್ಧಂ ಶ್ರೋತ್ರಿಯಜಾಯಯಾ ।। <br />ಮೈಥುನಂ ತು ವಿಶೇಷೇಣ ಹ್ಯುಕ್ತಾನರ್ಥಜಿಹಾಸಯಾ ।।  ೬೪ ।।  </div>
				<div class="verse">ಕರ್ಮಾಽಽಭಿಚಾರಿಕಂ ಪ್ರೋಕ್ತಂ ಪ್ರಸಙ್ಗಾನ್ನ ಪ್ರಧಾನತಃ ।। <br />ಯದರ್ಥಸ್ತು ಪ್ರಯಾಸೋಽಯಂ ತತ್ಕಮಾರ್ಥ ಪ್ರಪಞ್ಚ್ಯತೇ ।।  ೬೫ ।।  </div>
				<div class="verse">ಯಸ್ಯ ಮನ್ಥವಿಧಿಜ್ಞಸ್ಯ ಜಾಯಾಂ ಚೇದಾರ್ತವಂ ವ್ರಜೇತ್ ।। <br />ತಿಸ್ರೋ ರಾತ್ರೀರ್ನ ಕಾಂಸ್ಯೇನ ಪಾನಂ ಕುರ್ಯಾತ್ತಥಾಽಶನಮ್  ।।  ೬೬ ।।  </div>
				<div class="verse">ತಥೈವಾಹತವಾಸಾಃ ಸ್ಯಾದಹಃಸ್ವೇತುಷು ಶುದ್ಧಧೀಃ ।। <br />ವೃಷಲೋ ವೃಷಲೀ ವೈನಾಂ ನೋಪಹನ್ಯಾತ್ಕದಾಚನ ।।  ೬೭ ।।  </div>
				<div class="verse">ಅನ್ಯೋ ವಾ ಪಾಪಕೃತ್ಕಶ್ಚಿತ್ಸ್ಪರ್ಶಸಂಭಾಷಣಾದಿಭಿಃ ।। <br />ವ್ರತಸ್ಥಾ ನೋಪಹನ್ಯಾತ್ತಾಮಭೀಪ್ಸಿತಫಲಾಪ್ತಯೇ ।।  ೬೮ ।।  </div>
				<div class="verse">ಸಾ ತ್ರಿರಾತ್ರಾನ್ತ ಆಪ್ಲುತ್ಯಾಹತವಾಸಾಃ ಶುಚಿಃ ಸತೀ ।। <br />ಶ್ರಪಣಾಯ ಚರೋರ್ಭರ್ತಾ ವ್ರೀಹೀಂಸ್ತಾಮವಘಾತಯೇತ್ ।।  ೬೯ ।।  </div>
				<div class="verse">ಶುಕ್ಲೋ ಗೌರೋಽತ್ರ ವಿಜ್ಞೇಯಃ ಶುಕ್ಲೋ ವಾ ಬಲದೇವವತ್ ।। <br />ಸುವ್ಯಾಖ್ಯೇಯತ್ವತಃ ಶೇಷಃ ಸ್ವಯಮೇವಾವಾಗಮ್ಯತಾಮ್ ।।  ೭೦ ।।  </div>
				<div class="verse">ಕ್ಷೀರೌದನಂ ತಯೈವಾಥ ಪಾಚಯಿತ್ವಾ ಸ್ವಯಂ ಪತಿಃ ।।  ೭೧ ।। <br />ದಂಪತೀ ಘೃತವನ್ತಂ ತಮಶ್ನೀಯಾತಾಮಥೌದನಮ್ ।। <br />ಸ್ವತನ್ತ್ರಾವೀಶ್ವರೌ ಸ್ಯಾತಾಂ ಸತ್ಪುತ್ರಪ್ರಸವಾಯ ತೌ ।।  ೭೨ ।।  </div>
				<div class="verse">ಯಥೋಕ್ತಪುತ್ರಪ್ರಸವೇ ಯದಿ ವಾ ಕ್ಷಿಪ್ರಕಾರಿಣೌ ।। <br />ಯಥೋಕ್ತಕರ್ಮಣೈತೇನ ಸ್ಯಾತಾಂ ತಾವೇವ ದಂಪತೀ ।।  ೭೩ ।।  </div>
				<div class="verse">ದುಹತಾ ಪಣ್ಡಿತೇತ್ಯತ್ರ ಸ್ರೀಣಾಮುಚಿತಕರ್ಮಸು ।। <br />ತತ್ಪಾಣ್ಡಿತ್ಯಮಿಹ ಜ್ಞೇಯಂ ನ ತು ವೇದಾರ್ಥಗೋಚರಮ್ ।।  ೭೪ ।।  </div>
				<div class="verse">ವಿಜಿಗೀತೋ ಜಗತ್ಯಸ್ಮಿನ್ನತ್ಯರ್ಥಂ ಯೋ ವಿಶಬ್ದಿತಃ ।। <br />ವಿದ್ವತ್ಸಭಾ ಚ ಸಮಿತಿಸ್ತದ್ಯೋಗ್ಯಃ ಸಮಿತಿಂಗಮಃ ।।  ೭೫ ।।  </div>
				<div class="verse">ಪ್ರಕೃತಾಯಾಂ ತ್ರಿಸಂಖ್ಯಾಯಾಂ ಸರ್ವಶಬ್ದಪ್ರಯೋಗತಃ ।। <br />ಪ್ರತೀಯಾಚ್ಚತರೋ ವೇದಾನ್ಸರ್ವಶಬ್ದಾರ್ಥವಿತ್ತಯೇ ।।  ೭೬ ।।  </div>
				<div class="verse">ತಣ್ಡುಲಾನ್ಮಾಂಸಸಂಮಿಶ್ರಾನ್ಪಕತ್ವಾ ಮಾಂಸೌದನಂ ವಿದುಃ ।। <br />ಉಕ್ಷಾ ಸೇಚನಶಕ್ತೋ ಗೌಃ ಸ ಏವ ಋಷಭೋ ಮಹಾನ್ ।।  ೭೭ ।।  </div>
				<div class="verse">ಪ್ರಸಿದ್ಧ್ಯಸಂಭವಾತ್ತ್ವದ್ಯ ಹ್ಯುಕ್ತಂ ಮಾಂಸೌದನಂ ಪ್ರತಿ ।। <br />ಮಾಂಸಂ ಕೃಷ್ಣಮೃಗಚ್ಛಾಗವಿಷಯಂ ತ್ವದ್ಯ ಕುರ್ವತೇ ।।  ೭೮ ।।  </div>
				<div class="verse">ಯತ್ನೇನೋಪಾರ್ಜಿತಂ ತಚ್ಚೇತ್ಕ್ರೀತ್ವಾ ವಾ ಮಾಂಸಮಾಹರೇತ್ ।। <br />ಹಿಂಸಾಯಾಃ ಪ್ರತಿಷಿದ್ಧತ್ವಾತ್ಪಶೂನ್ಹನ್ಯಾನ್ನ ತು ಸ್ವಯಮ್ ।।  ೭೯ ।।  </div>
				<div class="verse">ಅಥಶಬ್ದೋ ವಿಕಲ್ಪಾರ್ಥೋ ಯಥೋಕ್ತಾನಾಂ ಯಥಾರುಚಿ ।।  <br />ಕಾಮ್ಯಾನಾಂ ಹ್ಯನ್ಯತಮ್ ಪಕ್ಷಮಾಶ್ರಿತ್ಯ ಭಣ್ಯತೇ ।।  ೮೦ ।।  </div>
				<div class="verse">ಆರಭ್ಯೋದ್ಗಮನೇ ಭಾನೋಃ ಸರ್ವಂ ಸ್ನಾನಾದ್ಯಶೇಷತಃ ।। <br />ನಿರ್ವರ್ತ್ಯ ಸಂಸ್ಕಾರಮಥ ಯತ್ನಾತ್ಪ್ರಾಗ್ಯ ಉದಾಹೃತಃ ।।  ೮೧ ।।  </div>
				<div class="verse">ಸ್ಥಾಲೀಪಾಕೇ ಕ್ರಿಯಾ ಯಾ ಸಾ ಚಾಽಽವೃದಿತ್ಯಭಿಧೀಯತೇ ।। <br />ಸ್ಥಾಲೀಪಾಕವಿಧಾನೇನ ಸಂಸ್ಕೃತ್ಯಾಽಽಜ್ಯಂ ತಥೈವ ತು ।।  ೮೨ ।।  </div>
				<div class="verse">ಉಪಲಕ್ಷಣಮನ್ಯೇಷಾಮಾಜ್ಯಸ್ಯ ಗ್ರಹಣಂ ಭವೇತ್ ।। <br />ಆದಿಶಬ್ದಸ್ಯ ವಾ ಲೋಪಾಗಾಜ್ಯಾದಿಮಿತಿ ಗಮ್ಯತಾಮ್ ।।  ೮೩ ।।  </div>
				<div class="verse">ಉಪಹತ್ಯೇಪಹತ್ಯಾಥ ಸ್ಥಾಲೀಪಾಕಸ್ಯ ಮನ್ತ್ರತಃ ।। <br />ನಿತ್ಯಾಸ್ತತ್ರಾಽಽಹುತೀರ್ಹುತ್ವಾ ಆವಾಪಸ್ಥಾನ ಆದರಾತ್ ।।  ೮೪ ।।  </div>
				<div class="verse">ಪ್ರಧಾನಾಹುತಯಸ್ತಿಸ್ರೋ ಯಾಃ ಸ್ಯುರಗ್ನ್ಯಾದಿಪೂರ್ವಿಕಾಃ ।। <br />ಹುತ್ವಾ ಸ್ವಿಷ್ಟಕೃದನ್ತಂ ತತ್ಸಮಾಪಯ್ಯ ಯಥೋದಿತಮ್ ।।  ೮೫ ।।  </div>
				<div class="verse">ಕರ್ಮೇದಂ ತತ ಉದ್ಧೃತ್ಯ ಚರುಂ ಸ್ಥಾಲ್ಯಾಃ ಸಮಾಹಿತಃ ।। <br />ಸರ್ಪಿಷ್ಮನ್ತಮಥಾಶ್ನೀಯಾತ್ಕಾಮಿತಾರ್ಥಾನುರೋಧತಃ ।।  ೮೬ ।।  </div>
				<div class="verse">ಚರುಂ ಪ್ರಾಶ್ಯ ಸ್ವಯಂ ಶೇಷಂ ಭಾರ್ಯಾಯೈ ಸಂಪ್ರಯಚ್ಛತಿ ।। <br />ಉಚ್ಛಿಷ್ಟಮೇವ ಭಾರ್ಯಾಯೈ ಚರುಂ ಭರ್ತಾ ಪ್ರಯಚ್ಛತಿ ।।  ೮೭ ।।  </div>
				<div class="verse">ಪಾಣೀ ಪ್ರಕ್ಷಾಲ್ಯ ಯತ್ನೇನ ಸಾಮರ್ಥ್ಯಾದೇವ ಗಮ್ಯತೇ ।।  <br />ಸ್ಮಾರ್ತಮಾಚಮನಂ ಶುದ್ಧ್ಯೈ ಪಾಣಿಪ್ರಕ್ಷಾಲನೋಕ್ತಿತಃ ।।  ೮೮ ।।  </div>
				<div class="verse">ಉದಪಾತ್ರಮಥಾಽಽದಾಯ ತದದ್ಭಿಸ್ರಿಃ ಸುತಾಪ್ತಯೇ ।। <br />ವಕ್ಷ್ಯಮಾಣೇನ ಮನ್ತ್ರೇಣ ಜಾಯಾೇಮಭ್ಯುಕ್ಷಯೇನ್ಮುಹು ।।  ೮೯ ।।  </div>
				<div class="verse">ಅತೋಽಸ್ಮದೀಯದಾರೇಭ್ಯ ಉತ್ಥಾಯಾನ್ಯತ ಆವ್ರಜ ।। <br />ವಿಶ್ವಾವಸ್ವಭಿಧಾನೇನ ಗನ್ಧರ್ವೋಽತ್ರ ಪ್ರಬೋಧ್ಯತೇ ।।  ೯೦ ।।  </div>
				<div class="verse">ಪ್ರಪೂರ್ವ್ಯಾಮಿತಿ ನಾರ್ಯತ್ರ ಭಣ್ಯತೇ ತರುಣೀ ಕಿಲ ।। <br />ಪ್ರಪೂರ್ವೀ ಪೀವರೀಮನ್ಯಾಂ ಯಾಹಿ ವಿಶ್ವಾವಸೋ ದ್ರುತಮ್ ।।  ೯೧ ।।  </div>
				<div class="verse">ಪ್ರಪೂರ್ವ್ಯಾಮಿತಿ ಲಿಙ್ಗಾಚ್ಚ ತರುಣ್ಯಾಂ ಸತ್ಪತಿಃ ಸದಾ ।। <br />ಯಥೋದಿತಂ ಕರ್ಮ ಸತ್ಯಾಂ ಕುರ್ಯಾತ್ಸತ್ಪುತ್ರಜನ್ಮನೇ ।।  ೯೨ ।।  </div>
				<div class="verse">ಅಹಂ ತು ಸ್ವಾಮಿಮಾಂ ಜಾಯಾಂ ಸಮುಪೈಮೀತಿ ಸಂಗತಿಃ ।। <br />ಏವಂ ಪ್ರಸ್ಥಾಪ್ಯ ಗನ್ಧರ್ವಮಥೈನಾಮಭಿಪದ್ಯತೇ ।।  ೯೩ ।।  </div>
				<div class="verse">ಅಭೀಷ್ಟಗರ್ಭಾಧಾನಾಯ ಜಾಯಾಮಾಲಿಙ್ಗತೇ ಪತಿಃ ।। <br />ಅಮೋಽಹಮಿತಿಮನ್ತ್ರೋಕ್ತ್ಯಾ ತಾವಾವಾಂ ದೇವತಾತ್ಮಕೌ ।।  ೯೪ ।।  </div>
				<div class="verse">ಕರ್ಮಾಽಽರಭಾವಹೈ ದೇವಿ ಸತ್ಸುತೋತ್ಪತ್ತಿಸಿದ್ಧಯೇ ।। <br />ತ್ವಂ ಚಾಹಂ ಚೈವ ಸಂಭೂಯ ಯೋನೌ ರೇತೋ ದಧಾವಹೈ ।।  ೯೫ ।।  </div>
				<div class="verse">ರೇತಃಕ್ಷೇಪಫಲಂ ಚಾಽಽಹ ಪುಂಸೇ ಪುತ್ರಾಯ ಲಬ್ಧಯೇ ।। <br />ಮನ್ತ್ರೋಕ್ತ್ಯನನ್ತರಂ ತಸ್ಯಾ ವಿಜಿಹೀಥಾಮಿತೀರಯೇತ್ ।।  ೯೬ ।।  </div>
				<div class="verse">ವಿಹಾಪಯತಿ ಮನ್ತ್ರೇಣ ಊರೂ ಪತ್ನ್ಯಾಃ ಪ್ರಯತ್ನತಃ ।। <br />ಊರ್ವೋರಾಮನ್ತ್ರಣಂ ಚೈತದ್ವಿಜಿಹೀಥಾಮಿತೀಕ್ಷ್ಯತಾಮ್ ।।  ೯೭ ।।  </div>
				<div class="verse">ವಿಜಿಹೀತೇರಿದಂ ರೂಪಂ ಣ್ಯನ್ತಸ್ಯ ಗತಿಕರ್ಮಣಃ ।।  ೯೮ ।।  <br />ಮನ್ತ್ರತಃ ಪಾಣಿನಾಽಥೈನಾಂ ತ್ರೀನ್ವಾರಾನನುಲೋಮತಃ ।। <br />ಅನುಮಾರ್ಷ್ಟ್ಯಥ ತಾಂ ಜಾಯಾಂ ಮನ್ತ್ರಂ ವಿಷ್ಣುರಿತೀರಯನ್ ।।  ೯೯ ।।  </div>
				<div class="verse">ಸಮರ್ಥನಂ ಕಲ್ಪನಾರ್ಥಸ್ತ್ವಷ್ಟಾಽವಯವಶಸ್ತಥಾ ।। <br />ನಿರ್ವರ್ತಯತು ರೂಪಾಣಿ ಶೋಭನಾನಿ ಸುತಸ್ಯ ಮೇ ।।  ೧೦೦ ।।  </div>
				<div class="verse">ದರ್ಶಾಹರ್ದೇವತಾ ಚೇಹ ಸಿನೀವಾಲೀತಿ ಭಣ್ಯತೇ ।। <br />ಪೃಥುಷ್ಟುಕೇತಿ ಸೌವೋಕ್ತಾ ಪೃಥುಸ್ತುತಿರಸೌ ಯತಃ ।।  ೧೦೧ ।।  </div>
				<div class="verse">ಗರ್ಭಂ ಚೇ ಸಮ್ಯಗಾಧಾತ್ತಾಮಶ್ವಿನೌ ಪುಷ್ಕರಸ್ರಜೌ ।। <br />ಸೂರ್ಯಾಚನ್ದ್ರಮಸಾವೇವ ವಿಜ್ಞೇಯಾವಶ್ವಿನಾವಿಹ ।।  ೧೦೨ ।।  </div>
				<div class="verse">ಸ್ವರಶ್ಮಿಸ್ರಗ್ವಿಣೌ ತೌ ಹಿ ಪ್ರಸಿದ್ಧೌ ಜಗತಿ ಯತಃ ।।  ೧೦೩ ।।  <br />ಹಿರಣ್ಯಂ ಜ್ಯೋತಿರಮೃತಂ ತನ್ಮಯ್ಯಾವರಣೀ ಶುಭೇ ।। <br />ನಿರಮನ್ಥತಾಂ ಯಾಭ್ಯಾಂ ತಾವಶ್ವಿನಾವಮೃತಂ ಪುರಾ ।।  ।।  ೧೦೪ ।।  </div>
				<div class="verse">ಅಶ್ವಿನೌ ಯಾದೃಶಂ ಗರ್ಭಂ ಪ್ರಯತ್ನಾನ್ನಿರಮನ್ಥತಾಮ್ ।। <br />ಆದಧಾವಸ್ತಥಾ ರೂಪಂ ದಶಮೇ ಮಾಸಿ ಸೂತಯೇ ।।  ೧೦೫ ।।  </div>
				<div class="verse">ಯಥಾಽಗ್ನಿಗರ್ಭಾ ಪೃಥಿವೀ ದ್ಯೌರಿನ್ದ್ರೇಣೇವ ಭಾನುನ ।। <br />ವಾಯುರ್ದಿಶಾಂ ಯಥಾ ಗರ್ಭೋ ದೃಷ್ಟಃ ಶ್ಲಥನಕರ್ಮಕೃತ್ ।।  ೧೦೬ ।। </div>
				<div class="verse">ಆತ್ಮನಾಮ ಸಮುಚ್ಚಾರ್ಯ ತಥಾ ಗರ್ಭಂ ದಧಾಮಿ ತೇ ।। <br />ತಸ್ಯಾ ವಾ ನಾಮ ಗೃಹ್ಣೀಯಾನ್ಮನ್ತ್ರಮುಚ್ಚಾರಯನ್ಪತಿಃ ।।  ೧೦೭ ।।   </div>
				<div class="verse">ಮನ್ತ್ರೇಣಾಥೈಷ ಸೋಷ್ಯನ್ತೀಮದ್ಭಿರಭ್ಯುಕ್ಷಯೇಚ್ಛನೈಃ ।। <br />ವಾಯುಃ ಪುಷ್ಕರಿಣೀಂ ಯದ್ವತ್ಸಮಞ್ಜಯತಿ ಚಾಲಯೇತ್ ।।  ೧೦೮ ।।  </div>
				<div class="verse">ಯಥಾ ಪುಷ್ಕರಿಣೀಂ ವಾಯುಶ್ಚಾಲಯನ್ನಪಿ ಸರ್ವತಃ ।। <br />ನ ಕರೋತಿ ಕ್ಷತಿಂ ತದ್ವದ್ಗರ್ಭ ಏಜತು ತೇ ಸುಖಮ್ ।।  ೧೦೯ ।।  </div>
				<div class="verse">ಗರ್ಭಸ್ತ್ವಾಂ ಸುಖಯನ್ನೇತು ಸಹೋಲ್ಬೇಣ ಜರಾಯುಣಾ ।। <br />ವ್ರಜೋ ಮಾರ್ಗೋ ಹಿ ಗರ್ಭಸ್ಯ ಸಾರ್ಗಲೋಽಯಂ ಕೃತಃ ಪುರಾ ।।  ೧೧೦ ।।  </div>
				<div class="verse">ಜರಾಯುರರ್ಗಲಸ್ತಂ ತ್ವಮಿನ್ದ್ರ ನಿರ್ಜಹಿ ಸತ್ವರಃ ।। <br />ಗರ್ಭೇ ವಿನಿಃಸೃತೇ ಪಶ್ಚಾದ್ಯಾ ನಿರ್ಗಚ್ಛತಿ ಯೋನಿತಃ ।।  ೧೧೧ ।।  </div>
				<div class="verse">ಮಾಂಸಪೇಶೀ ಸಮಾ ತನ್ವೀ ಸಾಽವರೇತಿ ನಿಗದ್ಯತೇ ।।  <br />ಪ್ರಾಣಶ್ಚೇನ್ದ್ರೋಽತ್ರ ವಿಜ್ಞೇಯಃ ಸ ಏವ ಪ್ರಾರ್ಥ್ಯತೇ ತತಃ ।।  ೧೧೨ ।।  </div>
				<div class="verse">ಜಾತೇ ಕುಮಾರೇಽಥ ಪತಿರಙ್ಕಮಾರೋಪ್ಯ ತಂ ಪಿತಾ ।। <br />ಅಗ್ನಿಂ ಹ್ಯುಪಸಮಾಧಾಯ ಪ್ರಸಿದ್ಧಾರ್ಥಮಥಾಪರಮ್ ।।  ೧೧೩ ।।  </div>
				<div class="verse">ಘೃತಂ ದಧಿ ಚ ಸಂಮಿಶ್ರಂ ಪೃಷದಾಜ್ಯಮಿತೀರ್ಯತೇ ।। <br />ಏಕೀಕೃತ್ಯಾಥ ಸಂನೀಯ ಪೃಷದಾಜ್ಯಸ್ಯ ಮನ್ತ್ರತಃ ।।  ೧೧೪ ।।  </div>
				<div class="verse">ಉಪಧಾತಂ ಜುಹೋತೀತಿ ಣಮುಲ್ವಾಽಽಭೀಕ್ಷ್ಣ್ಯ ಇಷ್ಯತೇ ।। <br />ಉಪಹತ್ಯೋಪಹತ್ಯೇತಿ ಪೃಷದಾಜ್ಯಾಹುತೀಃ ಕ್ಷಿಪೇತ್ ।।  ೧೧೫ ।।  </div>
				<div class="verse">ಪುಷ್ಯಾಸಂ ಸ್ವೇ ಗೃಹೇಽತ್ರಾಹಂ ಮನುಷ್ಯಾಣಾಂ ಪ್ರಕಾಮತಃ ।। <br />ಸಹಸ್ರಸಂಖ್ಯಯಾ ಶಶ್ವದ್ಬಹೋರ್ನಾಮ ಸಹಸ್ರಗೀಃ ।।  ೧೧೬ ।।  </div>
				<div class="verse">ಏವಂ ತ್ವಂ ವರ್ಧಮಾನೋಽತ್ರ ಮನ್ವೀಥಾಃ ಪುತ್ರ ಸಂತತಿಮ್ ।। <br />ಸಂತತಾವುಪಸನ್ಧಾಂ ತ್ವಾಂ ಪಶ್ವಾದೇರ್ಮೇ ಕರಿಷ್ಯಸಿ ।।  ೧೧೭ ।।  </div>
				<div class="verse">ನೈವ ವ್ಯಪೇಕ್ಷತೇ ವ್ಯಾಖ್ಯಾಂ ಸ್ಪಷ್ಟಾರ್ಥತ್ವೇನ ಹೇತುನಾ ।।  <br />ಮಯಿ ಪ್ರಾಣಾನಿತಿ ಗ್ರನ್ಥಃ ಸ್ವಯಮೇವಾವಗಮ್ಯತಾಮ್ ।।  ೧೧೮ ।।  </div>
				<div class="verse">ಅಥಾಸ್ಯ ಸ್ವಮುಖೇ ಕರ್ಣಂ ದಕ್ಷಿಣಂ ಪ್ರಣಿಧಾಯ ತು ।। <br />ವಾಗ್ವಾಗಿತಿ ಹಿ ತ್ರಿರ್ಬ್ರೂಯಾತ್ರ್ರಯೀ ವಾಗಿತಿ ಭಣ್ಯತೇ ।।  ೧೧೯ ।।  </div>
				<div class="verse">ತ್ರಯೀ ವಾಕ್ತ್ವಾಂ ಶ್ರೋತ್ರಮಾರ್ಗೇಣ ಶ್ರೇಯಸೇ ಪ್ರವಿಶತ್ವಿಯಮ್ ।। <br />ಯಸ್ತೇ ಸ್ತನ ಇತಿ ಗಿರಾ ಶಸ್ಯತೇಽತ್ರ ಸರಸ್ವತೀ ।।  ೧೨೦ ।।  </div>
				<div class="verse">ಉದಾರಗುಣಸಂಪತ್ತಿಃ ಸುತಸ್ಯಾಸ್ತ್ವಿತಿ ಭಣ್ಯತೇ ।। <br />ಶಶಯಃ ಸಶಯೋ ಜ್ಞೇಯಃ ಶಯಶ್ಚ ಫಲಮುಚ್ಯತೇ ।।  ೧೨೧ ।।  </div>
				<div class="verse">ಗುಹಾ ಶಯೋ ವಾ ಶಶಯಃ ಶ್ರುತ್ಯೈವ ಪ್ರತಿಪಾದಿತಃ ।। <br />ಮಯೋಭೂರನ್ನಭೂತೋಽಯಂ ಸರ್ವಪ್ರಾಣಿಭೃದುಚ್ಯತೇ ।।  ೧೨೨ ।।  </div>
				<div class="verse">ರತ್ನಸ್ಯ ಪಯಸೋಽತ್ಯರ್ಥಂ ರತ್ನಾಧಾರಶ್ಚ ಯಃ ಸ್ತನಃ ।। <br />ವಸುನೋ ಧನಸ್ಯ ಲಬ್ಧಾ ಚ ತಸ್ಯ ವೃಷ್ಟ್ಯಾದಿಹೇತುನಃ ।।  ೧೨೩ ।।  </div>
				<div class="verse">ಭೂರಿಕಲ್ಯಾಣದಾತೃತ್ವಾತ್ಸುದತ್ರ ಇತಿ ಭಣ್ಯತೇ ।। <br />ಯೇನ ಪುಷ್ಯಸಿ ವಾರ್ಯಾಣಿ ಸರ್ವಾಣೀಹ ಸರಸ್ವತಿ ।।  ೧೨೪ ।।  </div>
				<div class="verse">ದೇವಾದೀನಿ ವರಾಣಿ ತ್ವಂ ಸರ್ವೈರ್ಭೋಗೈಃ ಪ್ರಪುಷ್ಯಸಿ ।।  ೧೨೫ ।।  <br />ಪಾನಾಯ ಮಮ ಪುತ್ರಸ್ಯ ಸ್ತ್ರೀಸ್ತನೇ ಸಂನಿವೇಶಯ ।। <br />ಯಥೋಕ್ತಗುಣಕಂ ದೇವಿ ಸ್ವಸ್ತನಂ ಸರ್ವಕಾಭದಮ್ ।।  ೧೨೬ ।।  </div>
				<div class="verse">ಇಲಾಽಸೀತ್ಯಥ ಮನ್ತ್ರೇಣ ಸೂನೋರ್ಮಾತರಮಾದರಾತ್ ।। <br />ಅಭಿಮನ್ತ್ರಯತೇ ಸಾಧುಕರ್ಮಾವಾಪ್ತ್ಯೈ ಸ್ವಯಂ ಪತಿಃ ।।  ೧೨೭ ।।  </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಷಷ್ಠಾಧ್ಯಾಯಸ್ಯ ಚತುರ್ಥಂ ಬ್ರಾಹ್ಮಣಮ್</div>	
		</div>
		<div class="section" type="brahmana" id="BRVK_C06_S05">
			<div class="sname"> ।।  ಪಞ್ಚಮಂ ಬ್ರಾಹ್ಮಣಮ್    ।। </div>
				<div class="verse">ಸಂಭಾವಿತಂ ನ ಯತ್ಪೂರ್ವಂ ಕೃತ್ಸ್ನೇಽಸ್ಮಿನ್ಬ್ರಹ್ಮಣೇಽಪಿ ತತ್ ।। <br />ಖಿಲಕಾಣ್ಡೇ ತದಖಿಲಂ ಪುತ್ರಮನ್ಥಾನ್ತಮೀರಿತಮ್ ।।  ೧ ।।  </div>
				<div class="verse">ಪೂರ್ವಕಾಣ್ಡೈಕದೇಶತ್ವಾತ್ಖಿಲಕಾಣ್ಡಂ ನ ವಂಶಭಾಕ್ ।। <br />ಪೂರ್ವತ್ರ ವಿದ್ಯಾಸಂಭೇದಾದ್ಭಿನ್ನೌ ವಂಶಾವಿಹೋದಿತೌ ।।  ೨ ।।  </div>
				<div class="verse">ಪೂರ್ವೌಶ್ಚತುರ್ಭಿರಧ್ಯಾಯೈಸ್ತ್ವಾಷ್ಟ್ರಂ ಕಕ್ಷ್ಯಂ  ಚ ಯನ್ಮಧು ।।  <br />ವ್ಯಾಖ್ಯಾತಂ ತದಶೇಷೇಣ ವಂಶಸ್ತತ್ರ ತದರ್ಥಭಾಕ್ ।।  ೩ ।।  </div>
				<div class="verse">ಮಧುಕ್ರಣ್ಡಾಗಮಾರ್ಥಸ್ಯ ಯಥಾಕೃಹ್ಮತಿಪತ್ತಯೇ ।। <br />ಕಾಣ್ಡಂ ಸ್ಯಾದ್ಯಾಜ್ಞವಲ್ಕೀಯಂ ವಂಶಸ್ತದ್ವಿಷಯಸ್ತಥಾ ।।  ೪ ।।  </div>
				<div class="verse">ಅಯಂ ತು ವಂಶೋ ವಿಜ್ಞೇಯಃ ಕೃತ್ಸ್ನಪ್ರವಚನಾಶ್ರಯಃ ।। <br />ಸಮಾಪ್ತೌ ಬ್ರಾಹ್ಮಣಸ್ಯೋಕ್ತೇರಯಮರ್ಥೋಽವಸೀಯತೇ ।।  ೫ ।।  </div>
				<div class="verse">ಉಕ್ತವೇದಾರ್ಥವಿಜ್ಞಾನಸಾಕಲ್ಯಪ್ರತಿಪತ್ತಯೇ ।। <br />ಜಪೋ ವಂಶಸ್ಯ ಯೇನಾತಃ ಶ್ರುತ್ಯಾ ವಂಶ ಇಹೋದಿತಃ ।।  ೬ ।।  </div>
				<div class="verse">ಸರ್ವಜ್ಞಾನಂ ಯತೋ ವಂಶಾಸ್ರಯೋಽಪ್ಯೇತೇ ಯಥೋದಿತಾಃ ।। <br />ಅತಸ್ತತ್ಸ್ಮೃತಿತಃ ಸಮ್ಯಗ್ಜ್ಞಾನಭಾನೂದಯೋ ಭವೇತ್ ।।  ೭ ।।  </div>
				<div class="verse">ಪುತ್ರಮನ್ಥೇನ ಸಂಸ್ಕಾರಃ ಸ್ರೀಣಾಮೇವೇಹ ವರ್ಣಿತಃ ।। <br />ಯತೋಽತಃ ಸ್ರೀಪ್ರಧಾನೋಽಯಂ ಪುತ್ರಾಣಾಂ ವಂಶ ಉಚ್ಯತೇ ।।  ೮ ।।  </div>
				<div class="verse">ಅನ್ಯತೋಽನ್ಯತ ಏವಾಯಂ ಸಂಪ್ರದಾಯೋ ಯಥಾಽಭವತ್ ।।  <br />ನ ತಥಾ ಬ್ರಹ್ಮಣಸ್ತಸ್ಮಾತ್ತತ್ಸ್ವಯಂಭ್ವಿತಿ ಶಬ್ದ್ಯತೇ ।।  ೯ ।।  </div>
				<div class="verse">ಅನ್ಯೇಷಾಂ ವೇದತೋ ಜ್ಞಾನಂ ಭೂರಿಸಾಧನಸಂಶ್ರಯಾತ್ ।। <br />ಸ್ವತೋ ವೇದಾತ್ಮನಸ್ತಸ್ಮಾತ್ಸರ್ವಜ್ಞಾನಮಯೋ ಹಿ ಸಃ ।।  ೧೦ ।।  </div>
				<div class="verse">ಸರ್ವಸ್ಯೈಷ ವಶೀತ್ಯಾದಿ ತಥಾಽಪಿ ಪ್ರಾಗವಾದಿಷಮ್ ।।  <br />ಪರೈವ ದೇವತಾ ವೇದೋ ಯಚ್ಚ ಕಿಂಚಿಚ್ಚರಾಚರಮ್ ।।  ೧೧ ।।  </div>
				<div class="verse">ಪ್ರತಿಪಾದ್ಯಾಽಽತ್ಮನಾಽಽತ್ಮಾನಂ ನಾಮರೂಪಾದಿಸಾಧನಃ ।। <br />ಏತಿ ಪೂರ್ಣಾತ್ಮತಾಂ ಸಾಕ್ಷಾದ್ಧಿಯಾಂ ವಾಚಾಮಗೋಚರಮ್ ।।  ೧೨ ।।  </div>
				<div class="verse">ತ್ರಯ್ಯೈವ ಬ್ರಾಹ್ಮಣೋ ವಿದ್ವಾನಾತ್ಮನೈವಾದ್ವಯಂ ಪರಮ್ ।। <br />ವಿದಿತ್ವಾ ನಿರ್ವೃತಿಂ ಯಾತಿ ಕಾರ್ಯಕಾರಣಯೋಃ ಪರಾಣ್ ।।  ೧೩ ।।  </div>
				<div class="verse">ವೇದೋಽಸೀತ್ಯತ ಏವಾಸ್ಯ ನಾಮ ಜಾತಸ್ಯ ಕುರ್ವತೇ ।। <br />ವೇದಾತ್ಮನಾ ಕಥಂ ನಾಮ ಪರಂ ಬ್ರಹ್ಮ ಪ್ರಪತ್ಸ್ಯತೇ ।।  ೧೪ ।।  </div>
				<div class="verse">ವಾಜಿಶಾಖಾಸು ಸರ್ವಾಸು ಹ್ಯಾಸುರಾಯಣಪೂರ್ವಕಾಃ ।। <br />ಸಮಾನಾ ವಂಶರ್ಷಯೋಽಮೀ ಹ್ಯಾ ಸಮಾಪ್ತೇರಿತೀಕ್ಷ್ಯತಾಮ್ ।।  ೧೫ ।।  </div>
				<div class="verse">ಆದಿತ್ಯೇನ ಹಿ ಪ್ರೋಕ್ತಾನಿ ಯಜೂಂಷ್ಯೇತಾನಿ ಯಾನಿ ತು ।। <br />ಆದಿತ್ಯಾನೀತ್ಯತಸ್ತಾನಿ ಸಮ್ಯಗಾಚಕ್ಷತೇ ಬುಧಾಃ ।।  ೧೬ ।।  </div>
				<div class="verse">ವೇದಾತ್ಮನೋ ರವೇರೇವಂ ಸಂಪ್ರದಾಯೋಽತ್ರಯಮಾಗತಃ ।। <br />ಪರಮೇಷ್ಠ್ಯಾದಿಕಾನ್ಸರ್ವಾನ್ಪಾರಂಪರ್ಯೇಣ ಮಾನುಷಾನ್ ।।  ೧೭ ।। </div>
				<div class="verse">ಅಸಂಸೃಷ್ಟಂ ಪರಂ ಬ್ರಹ್ಮ ಸರ್ವದೋಷವಿವರ್ಜಿತಮ್ ।। <br />ಏತದಾದಿತ್ಯಗಂ ಭಾತಿ ತದ್ವೇದಾನಾಂ ಪರಂ ವಪುಃ ।।  ೧೮ ।।  </div>
				<div class="verse">ಉತ್ಸನ್ನಮಪಿ ಯದ್ಬ್ರಹ್ಮ ತದಾದಿತ್ಯೇ ನ ನಶ್ಯತಿ ।।  <br />ತದಾರ್ಷೇಣೈವ ವಿನ್ದನ್ತಿ ತಪಸ್ತಪ್ತ್ವಾ ಮಹರ್ಷಯಃ ।।  ೧೯ ।।  </div>
				<div class="verse">ವೇದಬ್ರಹ್ಮಣ ಆರಭ್ಯ ಸರ್ವೇಷಾಮಪಿ ಶಾಖಿನಾಮ್ ।। <br />ಸಾಂಜೀವೀಸೂನುಪರ್ಯನ್ತೋ ವಂಶ ಏಕೋ ನ ಭಿದ್ಯತೇ ।।  ೨೦ ।।  </div>
				<div class="verse">ಸಾಂಜೀವೀಪುತ್ರತಸ್ತ್ವರ್ವಾಕ್ಪ್ರತಿಶಾಖಂ ಪೃಥಕ್ಪೃಥಕ್ ।। <br />ಆಚಾರ್ಯಭೇದಾದ್ಭಿದ್ಯನ್ತೇ ವಂಶಾ ವಾಜಸನೇಯಿನಾಮ್ ।।  ೨೧ ।।  </div>
				<div class="verse">ಇತ್ಯುಕ್ತೈಕಾತ್ಮ್ಯವಾಕ್ಯಪ್ರವಿಕಚಕಮಲಾ ಪ್ರಾಜ್ಯಸನ್ನ್ಯಾಯಗನ್ಧಾ <br />ಕಾಣ್ಡೈಶ್ಚಿತ್ರಾ ಷಡರ್ಧೈರ್ಮಧುಮುನಿಖಿಲಕೈರ್ಮಸ್ಕರೀನ್ದ್ರಾಲಿಜುಷ್ಟಾ ।। <br />ಶ್ಲೋಕಗ್ರನ್ಥಪ್ರಬದ್ಧಾಽವಿಷಯಮಿತಿಫಲಾ ಪ್ರೇಮಸತ್ಸೂತ್ರಸೂತ್ರಾ ।। <br />ಮಾಲಾ ಗಙ್ಗೇವ ಶಂಭುಂ ಪದಮಮಲಮಜಂ ವೈಷ್ಣವಂ ಸಾಽನುಯಾತಾ ।।  ೨೨ ।।  </div>
				<div class="verse">ಯತ್ಪ್ರಜ್ಞೋದಧಿಯುಕ್ತಿಶಬ್ದನಖಜಶ್ರದ್ಧೈಕಸನ್ನೇತ್ರಕ-<br />ಸ್ಥೈರ್ಯಸ್ತಮ್ಭಮುಮುಕ್ಷುದುಃಖಿತಕೃಪಾಯತ್ನೋತ್ಥಬೋಧಾಮೃತಮ್ ।। <br />ಪೀತ್ವಾ ಜನ್ಮಮೃತಿಪ್ರವಾಹವಿಧುರಾ ಮೋಕ್ಷಂ ಯಯುರ್ಮೋಕ್ಷಿಣ-<br />ಸ್ತಂ ವನ್ದೇಽತ್ರಿಕುಲಪ್ರಸೂತಮಮಲಂ ವೇಧೋಭಿಧಂ ಮದ್ಗುರುಮ್ ।।  ೨೩ ।।  </div>
				<div class="verse">ಯಾಮಸ್ಮದ್ಗುರುರೇವ ವೇದಶಿರಸಾಮೈಕಾತ್ಮ್ಯತಾತ್ಪರ್ಯತೋ <br />ವೃತ್ತಿಂ ಸಜ್ಜನಶಂಕರೀಂ ಸುವಿಮಲಾಂ ನಾನಾನಯೋದ್ದ್ಯೋತಿತಾಮ್ ।। <br />ಚಕ್ರೇ ಕಾಣ್ವಸಮಾಶ್ರಿತೋಪನಿಷದೋ ದುಸ್ತರ್ಕದೋಷಾಪಹಾಂ <br />ಶ್ರದ್ಧಾಮಾತ್ರಬಲೇನ ವಾರ್ತಿಕಮಿದಂ ತಸ್ಯಾಃ ಸಮಾಸಾತ್ಕೃತಮ್ ।।  ೨೪ ।।  </div>
			<div class="authorline">ಇತಿ ಶ್ರೀಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕೇ ಷಷ್ಠಾಧ್ಯಾಯಸ್ಯ ಪಞ್ಚಮಂ ಬ್ರಾಹ್ಮಣಮ್</div>				
		</div>

		<div class="authorline">ಇತಿ ದ್ವಾದಶಸಾಹಸ್ರವಾರ್ತಿಕಾಮೃತಮೀರಿತಮ್ ।। <br />ಕಾಣ್ವಾರಣ್ಯಕಭಾಷ್ಯಸ್ಯ ಶಾಂಕರಸ್ಯ ಸಮಾಸತಃ ।। </div>
		<div class="authorline">ಶ್ರೀಮತ್ಪರಮಹಂಸಪರಿವ್ರಾಜಕಾಚಾರ್ಯ ಶ್ರೀಮಚ್ಛಕರಭಗವತ್ಪೂಜ್ಯಪಾದಶಿಷ್ಯ ಶ್ರೀಮತ್ಸುರೇಶ್ವರಾಚಾರ್ಯಕೃತೌ ಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕಪ್ರ- ಸ್ಥನೇ ಷಷ್ಠೋಽಧ್ಯಾಯಃ</div>
</div>
</body>
	
